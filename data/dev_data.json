{"src_text": "崇仁峡", "tgt_text": "扁舟夜宿鱼龙窟，久客长怀虎豹关。岁暮思家成白发，天涯持酒得青山。张骞浪喜蒲萄入，马援终嫌薏苡还。天子只今多遣使，将军何日遂平蛮。", "ctrl_text": "七言律诗"}
{"src_text": "桂林喜吕仲实佥宪至", "tgt_text": "正月交州奉使归，忽闻鞍马发王畿。岭南瘴雨开铜柱，江上春云逐绣衣。草热虫蛇常并出，树深豺虎近皆肥。明朝按节劳咨访，边郡于今未解围。", "ctrl_text": "七言律诗"}
{"src_text": "过故妻墓", "tgt_text": "湘皋烟草绿纷纷，洒泪东风忆细君。每恨姮娥工入月，虚疑神女解为云。花阴午坐閒金剪，竹里春愁冷翠裙。留得旧时残绣在，伤心不忍读回文。", "ctrl_text": "七言律诗"}
{"src_text": "龙翔寺", "tgt_text": "梵王宫殿倚青冥，先帝旌幢拥百灵。宝网自鸣空里乐，琅函时出赐来经。近山凤去花仍碧，遥海龙归树独青。玉辇宸游竟寥廓，行人挥泪读新铭。", "ctrl_text": "七言律诗"}
{"src_text": "凤凰台", "tgt_text": "太白题诗凤游处，古台萧索换流年。风流偶出齐梁后，文藻犹含晋宋前。淮水夜明沧海月，石城春暗秣陵烟。古来宫殿俱无迹，风雨凭高独黯然。", "ctrl_text": "七言律诗"}
{"src_text": "送笃御史之南台", "tgt_text": "旅馆天寒尽日空，绣衣临访走儿童。已闻俗客惊题凤，更访邻人失避骢。短刺实愁归后见，清樽虚拟别时同。明朝挟策秦淮道，惆怅燕云隔断虹。", "ctrl_text": "七言律诗"}
{"src_text": "送赵仲礼御史兼呈王侍御五首 其一", "tgt_text": "文章御史久为郎，南赴金陵道路长。百粤云山连楚大，六朝烟树入隋荒。清秋按郡行骢马，落日登台咏凤凰。新喜诸公振风采，早闻当道去豺狼。", "ctrl_text": "七言律诗"}
{"src_text": "送赵仲礼御史兼呈王侍御五首 其二", "tgt_text": "都门相送意踌躇，别路秋生白羽车。霜雪总看雕去疾，风烟那问雁来疏。岭南斥堠愁烽燧，江左诛求畏简书。白面少年空解事，绣衣行县定何如。", "ctrl_text": "七言律诗"}
{"src_text": "送赵仲礼御史兼呈王侍御五首 其三", "tgt_text": "建业城头鸟乱啼，知君感古夜闻鸡。荆扬贡赋元趋鲁，晋宋文章渐入齐。草疏或依松影坐，哦诗应就竹阴题。书来宜忆京华客，日日长衢听马嘶。", "ctrl_text": "七言律诗"}
{"src_text": "送赵仲礼御史兼呈王侍御五首 其四", "tgt_text": "衮衮晴云塞要津，终闻圣主用儒臣。蜀都文物来西汉，奎阁图书近北辰。此日赐冠簪獬豸，暮年留像画麒麟。极知风俗须扬激，肯使贤才但隐沦。", "ctrl_text": "七言律诗"}
{"src_text": "送赵仲礼御史兼呈王侍御五首 其五", "tgt_text": "赐车南粤初归日，驻节秦淮欲暮天。啸咏偶经梁旧寺，登临犹忆晋诸贤。谢安别墅虫鸣里，王导新台鸟去前。多谢府中贤侍御，别时能作送行篇。", "ctrl_text": "七言律诗"}
{"src_text": "次韵曾士敏寄其子经筵典书元杰", "tgt_text": "天涯游子日思归，行李何时发帝畿？司马未论金换赋，买臣终欲锦为衣。紫驼车动秋尘合，黄犬书回暮雪飞。我亦乡心满江浦，千山烟树正霏微。", "ctrl_text": "七言律诗"}
{"src_text": "寄王君实", "tgt_text": "北望衣冠忆省郎，又随车驾幸滦阳。苑中苜蓿空骐骥，池上梧桐起凤凰。中使有时传送酒，近臣何处避含香。上林此日无来雁，吟罢题诗欲断肠。", "ctrl_text": "七言律诗"}
{"src_text": "送孙伯起掾岭南", "tgt_text": "北去频闻霜雪多，驿程犹是过滦河。悲风绝幕回苍隼，落日穹庐卧紫驼。行色且谋寒夜饮，别怀休忆醉时歌。都门已隔千行柳，况复乡山老薜萝。", "ctrl_text": "七言律诗"}
{"src_text": "寄鄂季弟幼霖并寄仲弟次舟 其一", "tgt_text": "弟兄终岁长羁旅，南北何时却定居。春至每瞻衡岳雁，秋来犹食武昌鱼。每愁年长须经事，即恐家贫废读书。仲氏应门独辛苦，平安消息近何如。", "ctrl_text": "七言律诗"}
{"src_text": "寄鄂季弟幼霖并寄仲弟次舟 其二", "tgt_text": "吾亲双鬓日纷纷，为客艰难不使闻。养老只须常善饭，生儿何必总能文。书同洛下思黄耳，心似河阳见白云。季弟还家报兄好，归期犹恐过春分。", "ctrl_text": "七言律诗"}
{"src_text": "和危山臞寄弟四首 其二", "tgt_text": "画戟连云甲第高，内官如雨送春醪。贡金半铸分封印，赐锦多裁侍宴袍。自古圣明非独治，至今材武系相遭。文章且共安微命，廊庙由来录旧劳。", "ctrl_text": "七言律诗"}
{"src_text": "和危山臞寄弟四首 其三", "tgt_text": "故园兄弟总相思，久客怀归屡失期。司马却惭题柱早，东方翻恨上书迟。都门树暗愁中见，乡国花繁别后知。昨日南桥访春水，望云回首独多时。", "ctrl_text": "七言律诗"}
{"src_text": "和危山臞寄弟四首 其四", "tgt_text": "天涯骨肉久离居，京国风尘鬓欲疏。娱日强倾开岁酒，忆家频看隔年书。路通一水花开里，门掩千峰木秀初。便拟邀君此时发，归舟同食楚江鱼。", "ctrl_text": "七言律诗"}
{"src_text": "送卢茂实之广南宪幕", "tgt_text": "仙城近接众山回，宪府遥临百粤开。海上喜通持节使，幕中兼得济时材。鲛宫织罢鱼龙出，蜑户珠还蚌蛤来。预想到官多暇日，清诗题遍岭头梅。", "ctrl_text": "七言律诗"}
{"src_text": "方壶", "tgt_text": "蓬莱员峤对嵯峨，知有群仙日日过。琪树晓通云气湿，羽轮秋会月明多。秦人采药空依海，汉使乘槎但入河。谁识高斋有仙岛，不劳万里涉风波。", "ctrl_text": "七言律诗"}
{"src_text": "送何时学游湖南北", "tgt_text": "涔阳极浦远帆多，忆昨狂游是处过。今日送君如梦寐，少年为客莫蹉跎。沅湘日落明秋叶，江汉风回乱夕波。若过楚累凭借问，沙头芳草近如何。", "ctrl_text": "七言律诗"}
{"src_text": "同孔学敏游仙游观", "tgt_text": "凤音亭下草如熏，谁见仙娥倚翠裙。环佩忽疑游处得，笙箫犹想去时闻。湘江竹暗连春雨，衡岳花开隔暮云。千古游人自来往，登高回首思纷纷。", "ctrl_text": "七言律诗"}
{"src_text": "汉江衔山图", "tgt_text": "西来一水浮襄汉，上有群峰截杳冥。层构回临沙渚白，乱帆斜映石林青。地雄缥缈连嶓冢，天险微茫带洞庭。咫尺风烟应万里，无因一上岘山亭。", "ctrl_text": "七言律诗"}
{"src_text": "题书船入蜀图送黄尚质赴夔州蒙古教授", "tgt_text": "楚客之官汎蜀船，画图盈尺见山川。九江树色潇湘外，三峡猿声滟滪前。方译渐通巴俗语，国书新绝汉人传。岂无好事能携酒，问字时时集讲筵。", "ctrl_text": "七言律诗"}
{"src_text": "送姚子微", "tgt_text": "双阙除书下玉阶，三湘回棹拂珠厓。天垂铜柱南低海，地入金陵北近淮。江国雁来秋肃肃，驿楼鸡动晓喈喈。大家定有东征赋，鲑菜随船慰老怀。", "ctrl_text": "七言律诗"}
{"src_text": "和余太守对雪见怀", "tgt_text": "江雪寒连驿树遥，鹤裘清坐听萧萧。中天月避光芒出，南国云含瘴疠消。因忆玉田春种石，乍疑银汉夕通桥。使君辛苦迎骢马，也念幽居客阒寥。", "ctrl_text": "七言律诗"}
{"src_text": "归舟阻风", "tgt_text": "洞庭十日风势号，沙头客舟如系匏。沅湘九道白波立，衡霍千峰玄雾交。神龙欲蛰无定窟，黄鹄将归愁故巢。咫尺城楼不得上，何因一望楚江郊。", "ctrl_text": "七言律诗"}
{"src_text": "王氏相师山庄", "tgt_text": "相师之山云杳冥，千崖万壑倚空青。上方雷雨藏天井，南极风烟落洞庭。溪客去迷花蔼蔼，野人居爱竹泠泠。何时遂买登山屐，乘兴还来叩石扃。", "ctrl_text": "七言律诗"}
{"src_text": "高明楼", "tgt_text": "江上孤城映水回，市中层构出尘开。衡庐树入青天尽，章贡波翻白日来。每曰陈登门有客，最传王粲赋多才。阑干百尺应能借，乘兴谁同月下杯。", "ctrl_text": "七言律诗"}
{"src_text": "周尚志同归寓所适寺门已闭会宿张伯龙宅", "tgt_text": "清秋为客依僧寺，落日逢君过客窗。并座总看人似玉，临觞翻畏酒如江。曲终别院归银烛，钟罢回廊闭石幢。已去却还仍不恶，论诗未觉寸心降。", "ctrl_text": "七言律诗"}
{"src_text": "戏效子夜歌体六首与达兼善御史同赋 其一", "tgt_text": "种荷深水中，日夜期成藕。莲子逐浮萍，风波漂荡久。", "ctrl_text": "五言绝句"}
{"src_text": "戏效子夜歌体六首与达兼善御史同赋 其二", "tgt_text": "织锦望成匹，终朝不盈尺。谁知方寸间，千丝万丝积。", "ctrl_text": "五言绝句"}
{"src_text": "戏效子夜歌体六首与达兼善御史同赋 其三", "tgt_text": "思将侬别泪，溢作长江水。处处逢欢船，任欢行千里。", "ctrl_text": "五言绝句"}
{"src_text": "古杨花怨", "tgt_text": "杨花白如雪，无事学高飞。莫作浮萍草，漂零不肯归。", "ctrl_text": "五言绝句"}
{"src_text": "金竹道中书所见", "tgt_text": "日上清雾开，山虚翠烟集。纷纷群木中，时见孤松立。", "ctrl_text": "五言绝句"}
{"src_text": "陵州", "tgt_text": "远道千峰隔，长河万折流。风帆不可住，今夕过陵州。", "ctrl_text": "五言绝句"}
{"src_text": "题衡阳驿", "tgt_text": "南来山不尽，北望意何如？恨杀衡阳雁，来时不带书。", "ctrl_text": "五言绝句"}
{"src_text": "题杂画", "tgt_text": "空江白鹭起，远树苍烟合。日落汎舟时，长天见孤塔。", "ctrl_text": "五言绝句"}
{"src_text": "题墨蒲桃", "tgt_text": "上苑根株少，风沙道路长。也知随汉节，终得荐君王。", "ctrl_text": "五言绝句"}
{"src_text": "墨石枯木", "tgt_text": "人传月中树，恐是山河影。片石补天馀，参差碧云冷。", "ctrl_text": "五言绝句"}
{"src_text": "奉和存□院使", "tgt_text": "上林佳木荫连墙，冉冉游丝转日光。忽忆江南好晴景，碧溪春水照鸳鸯。", "ctrl_text": "七言绝句"}
{"src_text": "和陈宗道元夕怀江南绝句", "tgt_text": "万家行乐爱春晴，花底遥闻度曲声。惟有客窗嫌月色，照人离恨太分明。", "ctrl_text": "七言绝句"}
{"src_text": "平安驿", "tgt_text": "孤灯夜宿平安驿，欲寄音书无使将。南雁数声秋雨里，却先行客过潇湘。", "ctrl_text": "七言绝句"}
{"src_text": "广西即事二首 其一", "tgt_text": "南镇干戈日夜陈，西山寇盗出犹频。荒村百里无烟火，闻道官军更杀人。", "ctrl_text": "七言绝句"}
{"src_text": "广西即事二首 其二", "tgt_text": "比岁供输不自聊，祇今氛祲未全销。陈前将士须殊死，莫倚功多气转骄。", "ctrl_text": "七言绝句"}
{"src_text": "小孤山", "tgt_text": "船渡江天暮色青，半江峰影动寒星。海风忽起玄珠树，山月遥生绿玉屏。", "ctrl_text": "七言绝句"}
{"src_text": "金人击鞠图", "tgt_text": "骏马如云击鞠驰，衣冠彷佛正隆时。向来北地誇豪俊，不省中原厌乱离。", "ctrl_text": "七言绝句"}
{"src_text": "舟行", "tgt_text": "渔家日暮乱收罾，欲及前舟苦未能。行尽绿杨二十里，隔河遥见驿亭灯。", "ctrl_text": "七言绝句"}
{"src_text": "无题四首 其一", "tgt_text": "天台灵草满溪香，缥缈鸾笙隔洞房。谁见桃源花树里，春来日日待刘郎。", "ctrl_text": "七言绝句"}
{"src_text": "无题四首 其二", "tgt_text": "江头芳树碧重重，中有危楼对楚峰。尽日娉婷倚窗下，看花不使外人逢。", "ctrl_text": "七言绝句"}
{"src_text": "无题四首 其三", "tgt_text": "楼上仙衣捲薄罗，楼前春暖杏花多。凤箫最好吹明月，惟有萧郎自教他。", "ctrl_text": "七言绝句"}
{"src_text": "无题四首 其四", "tgt_text": "江草离离江水流，玉人何处卷帘钩。垂杨学尽春来瘦，不省人间有别愁。", "ctrl_text": "七言绝句"}
{"src_text": "潞县舟中寄京师杨上舍诸公四首 其一", "tgt_text": "买得吴船系柳根，潞河新雨过黄昏。都门只隔烟中树，一夜寻君苦梦魂。", "ctrl_text": "七言绝句"}
{"src_text": "潞县舟中寄京师杨上舍诸公四首 其二", "tgt_text": "二月和风满上林，忆君时复走相寻。夜来见月肠堪断，城锁千门碧柳阴。", "ctrl_text": "七言绝句"}
{"src_text": "潞县舟中寄京师杨上舍诸公四首 其三", "tgt_text": "生来不识酒中味，忆昨故人常见招。不是多情能度曲，樽前恨杀董娇娆。", "ctrl_text": "七言绝句"}
{"src_text": "戏简张伯贞", "tgt_text": "第二桥东杨柳新，舞腰争学楚宫春。可怜张绪才情少，孤负长条不赠人。", "ctrl_text": "七言绝句"}
{"src_text": "墨梅", "tgt_text": "去年曾访林君复，烟水苍茫鹤未归。不似对君横小幅，一枝和雪照柴扉。", "ctrl_text": "七言绝句"}
{"src_text": "寄王敏文", "tgt_text": "青楼只在石桥东，几度闻君醉落红。近日绿阴浓似雨，门前别系玉花骢。", "ctrl_text": "七言绝句"}
{"src_text": "棹歌六首 其一", "tgt_text": "河中日日水悠悠，谁道人心似水流。河水湾回有时直，人心屈曲几时休。", "ctrl_text": "七言绝句"}
{"src_text": "棹歌六首 其二", "tgt_text": "朝朝风雨送船行，白日无晴夜有晴。东岸□灯西岸见，中间犹自不分明。", "ctrl_text": "七言绝句"}
{"src_text": "棹歌六首 其三", "tgt_text": "待船日日恨船迟，船头水声无断时。昨夜天清好新月，谁家学得画蛾眉。", "ctrl_text": "七言绝句"}
{"src_text": "棹歌六首 其四", "tgt_text": "攀柳莫攀当路柳，系船须系上风船。当路人行无好树，上风浪小得安眠。", "ctrl_text": "七言绝句"}
{"src_text": "棹歌六首 其五", "tgt_text": "去年船里逢端午，今年船里又端阳。九节菖蒲本仙药，如何曲曲似愁肠。", "ctrl_text": "七言绝句"}
{"src_text": "棹歌六首 其六", "tgt_text": "宁向泥中弃莲子，莫向水上种桃花。莲子出泥终见藕，桃花随水不还家。", "ctrl_text": "七言绝句"}
{"src_text": "魏元君坛戏和陈彦高", "tgt_text": "衡岳仙成只可闻，南昌何处觅夫君。邻儿狡似东方朔，偷得金桃不见分。", "ctrl_text": "七言绝句"}
{"src_text": "题画", "tgt_text": "华盖群峰雁荡南，斜阳雨过碧于蓝。秋风八月凉堪倚，拄杖穿云看石楠。", "ctrl_text": "七言绝句"}
{"src_text": "双燕图赠王惟中", "tgt_text": "玄鸟飞时绿树春，湖南烟际往来频。明年社日君何处，逢著新巢忆故人。", "ctrl_text": "七言绝句"}
{"src_text": "题饮马图", "tgt_text": "一斛寒泉照紫骝，萧萧骏尾动高秋。夜来枥上西风满，忆傍寒云饮陇头。", "ctrl_text": "七言绝句"}
{"src_text": "简杨好问", "tgt_text": "湖亭初得寄来诗，几度长吟恨别离。近日扁舟洞庭野，雨中多是忆君时。", "ctrl_text": "七言绝句"}
{"src_text": "题画松", "tgt_text": "遥忆商颜松色青，女萝枝上醉眠醒。自从四皓安刘后，岁暮何人采茯苓。", "ctrl_text": "七言绝句"}
{"src_text": "题松庵上人墨蒲桃二首 其一", "tgt_text": "汉苑寻常露下时，月明高架影参差。上林近日无来使，肠断江南见一枝。", "ctrl_text": "七言绝句"}
{"src_text": "题松庵上人墨蒲桃二首 其二", "tgt_text": "露颗含香近客衣，蜜蜂蝴蝶绕藤飞。夜来应值骊龙睡，探得明珠月下归。", "ctrl_text": "七言绝句"}
{"src_text": "题山家山景二首 其一", "tgt_text": "万壑苍苍云气昏，石泉斜落古松根。前林欲暝僧归晚，应听钟声到寺门。", "ctrl_text": "七言绝句"}
{"src_text": "题山家山景二首 其二", "tgt_text": "雁起秋空树色遥，行人江上驻归桡。海门东去应千里，白日微茫见落潮。", "ctrl_text": "七言绝句"}
{"src_text": "追和蕙兰二首 其一", "tgt_text": "小窗开尽碧桃枝，忆得青鸾化去时。昨夜秋风妒幽怨，梦中吹断素琴丝。", "ctrl_text": "七言绝句"}
{"src_text": "追和蕙兰二首 其二", "tgt_text": "江上愁时复值春，带围宽尽不宜身。阶前旧种樱桃树，日暮飞花故著人。", "ctrl_text": "七言绝句"}
{"src_text": "驾发", "tgt_text": "天门晓启黄金锁，路马遥翻碧玉蹄。银烛荧荧花外出，翠蕤冉冉柳边迷。千官剑佩屯云合，五卫旌旗拥日齐。后夜龙沙驻清跸，侍臣不寝听晨鸡。", "ctrl_text": "七言律诗"}
{"src_text": "元日朝贺后闻赦", "tgt_text": "紫殿风云会缙绅，荣光又逐岁华新。近时铁马清南海，昨夜金鸡动北辰。法令已行秦郡县，礼仪仍见汉君臣。独劳圣主哀黔首，还以殊恩慰远人。", "ctrl_text": "七言律诗"}
{"src_text": "安南使馈香分送诸公", "tgt_text": "南越名香屑异才，远人持赠比璚瑰。采经铜柱秋云湿，薰对珠崖夕照开。入朝喜见朱鸢定，充贡还随白雉来。久忆诸公喜分送，却愁薏苡误相猜。", "ctrl_text": "七言律诗"}
{"src_text": "送蒙古潘学士", "tgt_text": "奎宿凝华协帝符，龟图呈画照坤舆。衣冠治定通重译，竹帛文词变六书。分教已从官独冷，致身宁论术犹疏。朝来鼓棹潇湘去，处处秋粳荐白鱼。", "ctrl_text": "七言律诗"}
{"src_text": "送林彦广祠南北镇", "tgt_text": "中使传香下玉墀，儒臣代祀出金闺。幡幢北起开恒岳，舟楫东回入会稽。望海也知晨驻马，渡江休信夜燃犀。名山见说多仙气，应得从容散杖藜。", "ctrl_text": "七言律诗"}
{"src_text": "和孔学文从奏延春閤", "tgt_text": "宫漏沈沈晓仗移，衮衣当殿听朝时。风含鸡舌飘青琐，日射龙鳞动赤墀。奏对御筵多密近，退趋春院总委蛇。喜闻近日稀游幸，閤下儒臣出每迟。", "ctrl_text": "七言律诗"}
{"src_text": "送贺尚书致仕后赴召", "tgt_text": "使者徵行立晓风，宰臣传诏守离宫。关中旧忆留萧相，江左今看起谢公。路经琴峡秋声满，天绕滦河御气通。闻说至尊劳睿想，莫令行色后宾鸿。", "ctrl_text": "七言律诗"}
{"src_text": "大都杂诗四首 其一", "tgt_text": "抛却渔竿沧海边，拂衣来看九重天。画阑九陌桥如月，绿影千门树似烟。南国佳人王幼玉，中朝才子杜樊川。紫云楼上如渑酒，孤负东风二十年。", "ctrl_text": "七言律诗"}
{"src_text": "大都杂诗四首 其三", "tgt_text": "卢沟晓月堕苍烟，十二门开日色鲜。海上神仙非弱水，人间平地有钧天。宝幢珠珞瞿昙寺，豪竹哀丝玳瑁筵。春雨如膏三万里，尽将嵩呼祝尧年。", "ctrl_text": "七言律诗"}
{"src_text": "大都杂诗四首 其四", "tgt_text": "形势全燕拥地灵，梯航万国走王城。狗屠已仕明天子，牛相宁知别太平。玄武钩陈腾王气，白麟赤雁入新声。近来朝报多如雨，不见河南召贾生。", "ctrl_text": "七言律诗"}
{"src_text": "殿试罢赋", "tgt_text": "玉堂松桧带晨霞，遥望宸严共拜嘉。逢掖诸生袍立鹄，未央清问墨翻鸦。扶摇九万风斯下，礼乐三千日未斜。从此君王识名姓，烟波惭愧旧渔家。", "ctrl_text": "七言律诗"}
{"src_text": "奉旨降香天妃谢翰林诸公赠诗", "tgt_text": "皇帝甘泉受计时，宝奁亲授走冰夷。今朝朝著张骞出，后夜天文李合知。云绕勾吴分贝阙，春生英簜下龙墀。深惭礼乐光华外，剩得曹刘祖道诗。", "ctrl_text": "七言律诗"}
{"src_text": "舶上谣送伯庸以番货事奉使闽浙十首 其一", "tgt_text": "江华江月要才情，多病堪怜马长卿。莫向都门折杨柳，帝乡春色不南行。", "ctrl_text": "七言绝句"}
{"src_text": "舶上谣送伯庸以番货事奉使闽浙十首 其二", "tgt_text": "琉球真蜡接阇婆，日本辰韩秽貊倭。番船去时遗碇石，年年到处海无波。", "ctrl_text": "七言绝句"}
{"src_text": "舶上谣送伯庸以番货事奉使闽浙十首 其三", "tgt_text": "朱张死去十年过，海寇凋零海贾多。南风六月到岸酒，花股篙丁奈乐何。", "ctrl_text": "七言绝句"}
{"src_text": "舶上谣送伯庸以番货事奉使闽浙十首 其五", "tgt_text": "旧时家近黑桥街，三十馀年不往来。凭仗使君一问讯，杨梅银杏几回开。", "ctrl_text": "七言绝句"}
{"src_text": "舶上谣送伯庸以番货事奉使闽浙十首 其六", "tgt_text": "闽中父老白髭须，老子风流记得无。昔日郎君骑竹马，如今使者驾轺车。", "ctrl_text": "七言绝句"}
{"src_text": "舶上谣送伯庸以番货事奉使闽浙十首 其七", "tgt_text": "素馨华畔十八娘，炎云瑞露酌天浆。一日供厨三百颗，使君馆券莫支羊。", "ctrl_text": "七言绝句"}
{"src_text": "舶上谣送伯庸以番货事奉使闽浙十首 其八", "tgt_text": "薰陆胡椒腽肭脐，明珠象齿骇鸡犀。世间莫作珍奇看，解使英雄价尽低。", "ctrl_text": "七言绝句"}
{"src_text": "舶上谣送伯庸以番货事奉使闽浙十首 其九", "tgt_text": "东海澄清南海凉，公厨海错照壶觞。郎君鲞好江珧脆，水母线明乌贼香。", "ctrl_text": "七言绝句"}
{"src_text": "舶上谣送伯庸以番货事奉使闽浙十首 其十", "tgt_text": "明年归路蹋阳和，缺胯轻衫剪越罗。春风通惠河头路，还与官家得宝歌。", "ctrl_text": "七言绝句"}
{"src_text": "送欧阳炳四首 其一", "tgt_text": "暖翠空濛故国山，梦中慈母美连环。文明门外春才好，百尺吴船漾绿湾。", "ctrl_text": "七言绝句"}
{"src_text": "送欧阳炳四首 其二", "tgt_text": "乐圣衔杯李适之，十年春梦疾如飞。苍头零落郎君小，祖帐无知上客归。", "ctrl_text": "七言绝句"}
{"src_text": "送欧阳炳四首 其三", "tgt_text": "曾侍先皇法从臣，故教给札纪华勋。名山久已藏名姓，莫作区区世上文。", "ctrl_text": "七言绝句"}
{"src_text": "送欧阳炳四首 其四", "tgt_text": "去年清问下青云，曾把文章付与君。眼见皇恩绊渔隐，江湖烦报白鸥群。", "ctrl_text": "七言绝句"}
{"src_text": "海子", "tgt_text": "渡桥西望似江乡，隔岸楼台罨画妆。十顷玻瓈秋影碧，照人骑马入宫墙。", "ctrl_text": "七言绝句"}
{"src_text": "次韵赋春词二首 其一", "tgt_text": "象口香销冷瑞烟，锦衾罗荐恋朝眠。一心要续怀春梦，不管啼莺绕槛边。", "ctrl_text": "七言绝句"}
{"src_text": "题郭忠恕九成图", "tgt_text": "隋室好繁华，青山作帝家。雉楼曾宿凤，鸾树不栖鸦。池藻萦春月，帘衣织晚霞。西风催别恨，帆影到天涯。", "ctrl_text": "五言律诗"}
{"src_text": "题玩芳亭五首 其一", "tgt_text": "每忆城南路，曾来好画亭。阑花经雨白，野竹入云青。波影浮春砌，山光扑昼扃。褰衣对萝薜，凉月照人醒。", "ctrl_text": "五言律诗"}
{"src_text": "题玩芳亭五首 其二", "tgt_text": "何处春来好，城南尺五天。地幽迷晓树，花重压春烟。上客抛罗袂，佳人舞画筵。晚来清兴熟，移坐曲池边。", "ctrl_text": "五言律诗"}
{"src_text": "题玩芳亭五首 其三", "tgt_text": "留客青春过，题诗碧雾寒。乱莺穿舞幛，轻蝶立回阑。白日閒斟酒，清时早挂冠。主人多雅兴，不觉玉卮乾。", "ctrl_text": "五言律诗"}
{"src_text": "题玩芳亭五首 其四", "tgt_text": "拂拭亭前石，东风屋角生。浅云浮水动，迟日傍花明。春去青林合，人来白鸟迎。暮尘回首处，此地可忘情。", "ctrl_text": "五言律诗"}
{"src_text": "题玩芳亭五首 其五", "tgt_text": "美酒朝朝熟，佳宾日日来。玉卮擎雨露，翠衲拂尘埃。预恐春城闭，先教晚骑回。只今行乐地，飞絮落莓苔。", "ctrl_text": "五言律诗"}
{"src_text": "题幽居", "tgt_text": "最爱幽居好，青山在屋边。竹窗留宿雾，石槛接飞泉。采药蟾奔月，吹笙鹤上天。世涂尘扰扰，裁句咏神仙。", "ctrl_text": "五言律诗"}
{"src_text": "象石", "tgt_text": "老石何年有，江头阅岁华。蜿蜒龙吸水，突兀象蹲沙。地轴资神禹，天工付女娲。归来银汉客，好与共空槎。", "ctrl_text": "五言律诗"}
{"src_text": "送虞伯生祭祠还蜀用袁待制韵", "tgt_text": "蜀道扬鞭旧险摧，家山遥认碧崔嵬。奉香暂别金銮去，题柱真乘驷马来。祠罢汾阴迎汉鼎，路经骊谷吊秦灰。归釐宣室须前席，不似长沙远召回。", "ctrl_text": "七言律诗"}
{"src_text": "用袁待制送行韵", "tgt_text": "青草白沙入渺漫，层层山色旧曾看。赤城晓日霞初起，黑谷晴岚雨未乾。锦帕蒙鞍中使马，宝刀分脍内家盘。不才底事频行役，只合清江把钓竿。", "ctrl_text": "七言律诗"}
{"src_text": "次霍状元接驾韵", "tgt_text": "关头晓日瑞光蟠，隐隐驼铃隔薄寒。金殿巧当双岭合，绣旌遥指五云看。军装騕袅开驰道，仙仗麒麟簇从官。词苑恩波供染翰，秋风岁岁候鸣銮。", "ctrl_text": "七言律诗"}
{"src_text": "寄武夷思学斋", "tgt_text": "武夷山色青于水，君筑高斋第几峰。北苑莺啼春煮茗，西风鹤语夜巢松。田家送酒芝香泻，道士留书石髓封。闻说牙签三万轴，欲凭南雁约相从。", "ctrl_text": "七言律诗"}
{"src_text": "送朱真一住西山", "tgt_text": "官河新柳雪初融，仙客归舟背楚鸿。铁柱昼閒山似玉，石楼人静水如空。煮茶榻畔延徐孺，烧药炉边觅葛洪。天上云多白鹤去，子规何事怨东风。", "ctrl_text": "七言律诗"}
{"src_text": "留别参议", "tgt_text": "祥麟不入文王囿，野鹤空盘越岭天。荔子园深风却暑，莱公祠古竹依泉。晴霞暖映扶桑日，夜雨寒生瘴海烟。万里相从还又别，小舟潮上更留连。", "ctrl_text": "七言律诗"}
{"src_text": "别张思圣照磨", "tgt_text": "柏台深处识风姿，南国春残送我时。幕府日长松影瘦，琴书窗小竹香迟。山杯持酒分椰子，石密和浆摘荔支。从此朱厓明月夜，飞云频与寄相思。", "ctrl_text": "七言律诗"}
{"src_text": "白莲", "tgt_text": "昆吾纤刃刻芳菲，玉女新抛织锦机。无质易随清露滴，有情应化素云飞。青腰霜下蟾房冷，皓首天边鸟使稀。最忆齐州旧游处，日斜双桨折花归。", "ctrl_text": "七言律诗"}
{"src_text": "送袁德平归越", "tgt_text": "平湖如镜静秋波，禹穴西风卷碧萝。狂客有船都载酒，道人无字不笼鹅。床头旧笏青云近，窗下残编白雪多。燕市尘深拂衣去，海门何处问渔蓑。", "ctrl_text": "七言律诗"}
{"src_text": "寿刘邢公", "tgt_text": "诏下金銮第一厅，春风湛露宴趋庭。嘉辰又绂苍麟角，仙侣同骖白鹤翎。卫武高年犹入相，韦贤老日只传经。崆峒列有长生诀，杖几凝香酒半醒。", "ctrl_text": "七言律诗"}
{"src_text": "送袁道士二首 其一", "tgt_text": "五公旧谱汉庭传，之子飘飘去学仙。山里牧羊成白石，云间骑鹤上青天。黄庭夜月迎三叠，绿绮秋风度七弦。拂袖京尘留不住，别离可奈落花前。", "ctrl_text": "七言律诗"}
{"src_text": "送袁道士二首 其二", "tgt_text": "轩辕云裔越公家，学道青山几岁华。仙觅安期曾授枣，诗成湘子解开花。金砂拟炼长生药，银海初回远使槎。二十四岩明月夜，箫声何处落烟霞。", "ctrl_text": "七言律诗"}
{"src_text": "题节妇", "tgt_text": "寒窗机杼泣秋风，镜影铅云不汝同。明月有光生夜白，贞松无梦妒春红。罗襦旧绣天吴坼，绿绮离弦海鹤空。陌上行人指华表，闭门疏雨落梧桐。", "ctrl_text": "七言律诗"}
{"src_text": "寄上都分省僚友二首 其一", "tgt_text": "天上风清暑尽消，尚方仙队接云韶。白鹅海水生鹰猎，红药山冈诈马朝。凉入赐衣飘细葛，醉题歌扇湿轻绡。河堤杨柳休伤别，八月星槎到鹊桥。", "ctrl_text": "七言律诗"}
{"src_text": "寄上都分省僚友二首 其二", "tgt_text": "画省薰风松树阴，合欢花下日沈沈。腐儒无补漫独坐，故人不来劳寸心。紫极三台光景接，洪钧万象岁年深。滦江回首九天上，谁傍香炉听舜琴。", "ctrl_text": "七言律诗"}
{"src_text": "上京次伯庸学士韵二首 其一", "tgt_text": "侍臣催讲御阶西，云静觚棱晓色低。天辟神州卑两汉，地连碣石转三齐。含香昼永閒青琐，视草堂幽湿紫泥。最忆东山老松树，秋风应有鹤来栖。", "ctrl_text": "七言律诗"}
{"src_text": "上京次伯庸学士韵二首 其二", "tgt_text": "长堤芳草遍滦河，谁买扁舟系树槎。金帐薰风生殿角，画楼晴雾宿檐阿。万年枝上乌啼早，九奏阶前凤舞多。供奉老来文采尽，诗坛昨夜又投戈。", "ctrl_text": "七言律诗"}
{"src_text": "送王在中代祀秦蜀山川", "tgt_text": "太华云连蜀栈低，柳花三月紫骝嘶。香浮晓露金奁湿，幡拂春烟绛节齐。策牍当年登桂苑，词林后夜趣芝泥。长安游客应无数，谁共王褒颂碧鸡。", "ctrl_text": "七言律诗"}
{"src_text": "题郭忠恕九成宫图", "tgt_text": "铁马归来定太平，九成宫殿暑风清。龙蟠古洞长藏雨，凤入层台自度笙。画栋尘空巢燕去，苍崖云掩路碑横。秦川忽向丹青见，魂梦依稀识化城。", "ctrl_text": "七言律诗"}
{"src_text": "送危伯明教授南归", "tgt_text": "鲤鱼吹浪柳花香，春水还乘日计航。天外青藜归太乙，人间□发老文昌。疾风笔陈开生练，细雨书谈校底囊。好为圣朝宣教铎，育才取次进明光。", "ctrl_text": "七言律诗"}
{"src_text": "送张元杰", "tgt_text": "名山使者碧霞衣，三月天南白雁飞。瑶席东皋分桂醑，紫檀北斗动珠辉。石厓有迹寻仙去，溪水无情喜客归。上际峰前赤松宅，春来蕙草正芳菲。", "ctrl_text": "七言律诗"}
{"src_text": "天冠山二十八首 其一 龙口岩", "tgt_text": "飞泉龙口悬，平石鳌背展。高会瀛洲人，一笑沧浪浅。", "ctrl_text": "五言绝句"}
{"src_text": "天冠山二十八首 其二 洗药池", "tgt_text": "长生底须学，神芝何处采？不见洗药人，清波湛然在。", "ctrl_text": "五言绝句"}
{"src_text": "天冠山二十八首 其三 丹井", "tgt_text": "丹井只三尺，四时无亏盈。馀波饮可仙，我亦愿乞灵。", "ctrl_text": "五言绝句"}
{"src_text": "天冠山二十八首 其四 玉帘泉", "tgt_text": "天孙织玉帘，悬之千仞石。垂垂不复收，滴滴空山碧。", "ctrl_text": "五言绝句"}
{"src_text": "天冠山二十八首 其五 长廊岩", "tgt_text": "谁谓山中险，长廊亦晏然。花开春雨足，月落山人眠。", "ctrl_text": "五言绝句"}
{"src_text": "天冠山二十八首 其六 金沙岭", "tgt_text": "峻岭接仙台，仙人独往来。箫声吹自落，鹤翅拂云开。", "ctrl_text": "五言绝句"}
{"src_text": "天冠山二十八首 其七 升仙台", "tgt_text": "高台去天咫，有仙从此升。遗迹尚可攀，山云白层层。", "ctrl_text": "五言绝句"}
{"src_text": "天冠山二十八首 其九 灵湫", "tgt_text": "龙神蟠泥沙，宅此岩之阻。游人勿轻触，历历听秋雨。", "ctrl_text": "五言绝句"}
{"src_text": "天冠山二十八首 其十 寒月泉", "tgt_text": "泉清孤月现，夜久空山寒。不用取烹茗，自然涤尘烦。", "ctrl_text": "五言绝句"}
{"src_text": "天冠山二十八首 其十一 长生池", "tgt_text": "修竹夹清池，一亭山之西。长生人已去，谁能汩其泥。", "ctrl_text": "五言绝句"}
{"src_text": "天冠山二十八首 其十二 道人岩", "tgt_text": "道人出白云，空岩为谁碧。独往谁得知？时有鹤一只。", "ctrl_text": "五言绝句"}
{"src_text": "天冠山二十八首 其十三 雷公岩", "tgt_text": "谷口阴风来，山头暮云举。但见飞电光，山人贺春雨。", "ctrl_text": "五言绝句"}
{"src_text": "天冠山二十八首 其十四 老人峰", "tgt_text": "何年南极星，堕地化为石。至今明月夜，清辉倚天碧。", "ctrl_text": "五言绝句"}
{"src_text": "天冠山二十八首 其十五 月岩", "tgt_text": "飞泉何许来，明月此夜满。登高立秋风，妙趣无人款。", "ctrl_text": "五言绝句"}
{"src_text": "天冠山二十八首 其十六 仙足岩", "tgt_text": "一足不能行，神仙宁此留。祇以形之似，高踪何处求。", "ctrl_text": "五言绝句"}
{"src_text": "天冠山二十八首 其十七 鬼谷岩", "tgt_text": "道散亦已久，世变如浮云。石壁有太古，为问空同君。", "ctrl_text": "五言绝句"}
{"src_text": "天冠山二十八首 其十八 风洞", "tgt_text": "清风贮深洞，四时长氤氲。飘然无遽发，散我山中云。", "ctrl_text": "五言绝句"}
{"src_text": "天冠山二十八首 其十九 石人峰", "tgt_text": "仙人立危峰，欲作凌云举。飘然阅浮世，独立寂无语。", "ctrl_text": "五言绝句"}
{"src_text": "天冠山二十八首 其二十 学堂岩", "tgt_text": "仙人读书处，樵子闻时声。犹胜烂柯者，只看棋一枰。", "ctrl_text": "五言绝句"}
{"src_text": "天冠山二十八首 其二十一 凤山", "tgt_text": "孤凤栖山中，白云护清境。朝阳早飞来，月落空岩冷。", "ctrl_text": "五言绝句"}
{"src_text": "天冠山二十八首 其二十二 馨香岩", "tgt_text": "蛟涎渍顽石，磴道何崎岖。深潭湛古色，兴云只须臾。", "ctrl_text": "五言绝句"}
{"src_text": "天冠山二十八首 其二十三 钓台", "tgt_text": "地非七里滩，名乃千古同。神仙聊戏剧，何有一丝风。", "ctrl_text": "五言绝句"}
{"src_text": "天冠山二十八首 其二十四 砌潭", "tgt_text": "山川万古秘，云雨一潭幽。何日卧龙起，碧潭空自秋。", "ctrl_text": "五言绝句"}
{"src_text": "天冠山二十八首 其二十五 三山石", "tgt_text": "三山岂仙居，百世真道学。荒台明月秋，怀哉彼先觉。", "ctrl_text": "五言绝句"}
{"src_text": "天冠山二十八首 其二十六 五面石", "tgt_text": "奇石不为峰，何用作五面。独立赏春晖，水流花片片。", "ctrl_text": "五言绝句"}
{"src_text": "天冠山二十八首 其二十七 小隐岩", "tgt_text": "抽矢射白额，归洞读旧书。小隐不可见，后来谁卜居。", "ctrl_text": "五言绝句"}
{"src_text": "天冠山二十八首 其二十八 一线天", "tgt_text": "青天何荡荡，此中才一线。大道本来明，慎勿安所见。", "ctrl_text": "五言绝句"}
{"src_text": "李宫人琵琶引九首 其四", "tgt_text": "紫檀别殿锁春光，铃索声閒白日长。不似开元教坊曲，太真微醉拨龙香。", "ctrl_text": "七言绝句"}
{"src_text": "李宫人琵琶引九首 其五", "tgt_text": "一入深宫岁月长，承恩曾得侍昭阳。檀槽按出新翻曲，五色云中落凤凰。", "ctrl_text": "七言绝句"}
{"src_text": "李宫人琵琶引九首 其七", "tgt_text": "瑶池高宴奏清商，偷得蟠桃带露尝。莫道仙凡便成隔，时时青鸟向人翔。", "ctrl_text": "七言绝句"}
{"src_text": "李宫人琵琶引九首 其八", "tgt_text": "贱妾霞宫母在堂，当年云鬓共苍苍。太平传得梨园谱，似说春风梦一场。", "ctrl_text": "七言绝句"}
{"src_text": "李宫人琵琶引九首 其九", "tgt_text": "剑舞当年识大娘，花奴羯鼓漫悲伤。贞元朝士仍多在，应笑青衫泣白郎。", "ctrl_text": "七言绝句"}
{"src_text": "竹枝词十首 其一", "tgt_text": "居庸山前涧水多，白榆林下石坡陀。后来才度枪竿岭，前车昨日到滦河。", "ctrl_text": "七言绝句"}
{"src_text": "竹枝词十首 其二", "tgt_text": "宫装騕袅锦障泥，百两毡车一字齐。夜宿岩前觅泉水，林中还有子规啼。", "ctrl_text": "七言绝句"}
{"src_text": "竹枝词十首 其三", "tgt_text": "新雨霏霏绿罽匀，马蹄何处有沙尘？阿谁能剪山前草，赠与佳人作舞茵。", "ctrl_text": "七言绝句"}
{"src_text": "竹枝词十首 其四", "tgt_text": "车帘都卷锦流苏，自控金鞍撚仆姑。草间白雀能言语，莫学江南唱鹧鸪。", "ctrl_text": "七言绝句"}
{"src_text": "竹枝词十首 其五", "tgt_text": "山前马陈烂如云，九夏如秋不是春。昨夜玄冥剪飞雪，云州山里尽堆银。", "ctrl_text": "七言绝句"}
{"src_text": "竹枝词十首 其六", "tgt_text": "山上去采芍药花，山前来寻地椒芽。土屋青帘留买酒，石泉老衲唤供茶。", "ctrl_text": "七言绝句"}
{"src_text": "竹枝词十首 其七", "tgt_text": "风高白海陇云黄，寒雁来时天路长。山上逢山不归去，何人马蹄生得方。", "ctrl_text": "七言绝句"}
{"src_text": "竹枝词十首 其八", "tgt_text": "山前闻说有神龙，百脉流泉灌水舂。道与年年往来客，六月惊湍莫得逢。", "ctrl_text": "七言绝句"}
{"src_text": "竹枝词十首 其九", "tgt_text": "天上瑶宫是吾居，三年犹恨往来疏。滦阳侍臣骑马去，金烛朝天拟献书。", "ctrl_text": "七言绝句"}
{"src_text": "上都柳枝词七首 其一", "tgt_text": "曾见上都杨柳枝，龙江女儿好腰肢。西锦缠头急催酒，舞到秋来人去时。", "ctrl_text": "七言绝句"}
{"src_text": "上都柳枝词七首 其二", "tgt_text": "惹雪和烟复带霜，小东门外万条长。君王夜过五花殿，曾与龙驹系紫缰。", "ctrl_text": "七言绝句"}
{"src_text": "上都柳枝词七首 其三", "tgt_text": "来时垂叶嫩青青，归去西风又飘零。愿得侬身长似柳，年年天上作飞星。", "ctrl_text": "七言绝句"}
{"src_text": "上都柳枝词七首 其四", "tgt_text": "侬在南都见柳花，花红柳绿有人家。如今四月犹飞絮，沙碛萧萧映草芽。", "ctrl_text": "七言绝句"}
{"src_text": "上都柳枝词七首 其五", "tgt_text": "雪色骅骝窈窕骑，宫罗窄袖袂能垂。驻向山前折杨柳，戏撚柔条作笛吹。", "ctrl_text": "七言绝句"}
{"src_text": "上都柳枝词七首 其六", "tgt_text": "偏岭前头树树逢，轻于苍桧短于松。急风卷絮悲游子，永日留阴送去侬。", "ctrl_text": "七言绝句"}
{"src_text": "上都柳枝词七首 其七", "tgt_text": "合门岭上雪凄凄，小树云深望欲迷。何日汶阳寻故里，绿阴阴里听莺啼。", "ctrl_text": "七言绝句"}
{"src_text": "上京次李学士韵五首 其一", "tgt_text": "山拥石城月上迟，大安阁前清暑时。玉碗争呼传法酒，碧笺时进教坊诗。", "ctrl_text": "七言绝句"}
{"src_text": "上京次李学士韵五首 其二", "tgt_text": "金烛承恩出院迟，玉堂学士草麻时。明朝出国新端午，彩笔应供帖子诗。", "ctrl_text": "七言绝句"}
{"src_text": "上京次李学士韵五首 其三", "tgt_text": "昼漏浑争一刻迟，玉京六月似秋时。箧中日日藏纨扇，说与班娘莫写诗。", "ctrl_text": "七言绝句"}
{"src_text": "上京次李学士韵五首 其四", "tgt_text": "芍药阑前春信迟，燕京端午石榴时。双双紫燕自寻垒，小小白翎能念诗。", "ctrl_text": "七言绝句"}
{"src_text": "题扇三首 其一", "tgt_text": "西山云净换新秋，碧树堂深野水流。此夜画阑都乞巧，月明何处望牵牛。", "ctrl_text": "七言绝句"}
{"src_text": "题扇三首 其二", "tgt_text": "横波清浅露平洲，沙暖鸳鸯得意游。一夜西风吹雨过，有人独上木兰舟。", "ctrl_text": "七言绝句"}
{"src_text": "题扇三首 其三", "tgt_text": "银河秋早露华新，碧树云收月半轮。庭外西风闻雁过，画楼应有断肠人。", "ctrl_text": "七言绝句"}
{"src_text": "太乙宫留题", "tgt_text": "石径松花静掩扉，芙蓉秋早蝶双飞。主人何处采芝去，待到日斜犹未归。", "ctrl_text": "七言绝句"}
{"src_text": "次薛玄卿韵", "tgt_text": "石坛秋昼下云旗，铁锁峰前暂别离。一夜珠宫新露冷，步虚直到月斜时。", "ctrl_text": "七言绝句"}
{"src_text": "悼程妻许氏", "tgt_text": "绮窗花雨赆春风，宝镜尘昏杼轴空。三粲未笄儿未冠，忍教夫婿叹孤鸿。", "ctrl_text": "七言绝句"}
{"src_text": "高房山画", "tgt_text": "吴山重叠粉团高，有客晨兴洒墨毫。百两真珠难买得，越峰压倒涌金涛。", "ctrl_text": "七言绝句"}
{"src_text": "奉题袁伯长开平百首诗后", "tgt_text": "玉海云生贝阙高，骑鲸人去采芝遨。滦江一夕秋风到，瑟瑟珊瑚涌翠涛。", "ctrl_text": "七言绝句"}
{"src_text": "秦淮谣", "tgt_text": "天险淮南纪，犹隔秦淮水。水上石头城，城头更戍兵。如何爱歌舞，坐待韩擒虎。璧月委琼姿，欢娱能几时。", "ctrl_text": "五言律诗"}
{"src_text": "鄢陵经进士李伯昭墓", "tgt_text": "激烈山阳笛，凄凉祖逖鞭。才高天不惜，命薄世空怜。故里一丘土，荒城五亩田。虽云有宿草，宁忍不潸然。", "ctrl_text": "五言律诗"}
{"src_text": "云溪真馆", "tgt_text": "真馆云溪上，孤高逼太清。江山环几席，星斗拂檐楹。树古成龙去，篁疏作凤鸣。仙游始可接，我欲谢尘缨。", "ctrl_text": "五言律诗"}
{"src_text": "武夷山", "tgt_text": "笙鹤辽天杪，仙家宴幔亭。鲸波一浸碧，蚁垤九烟青。洞閟秦人蜕，坛留汉祀星。余方有公事，未得叩岩扃。", "ctrl_text": "五言律诗"}
{"src_text": "和韵王继学题周冰壶四美人图唐宫题叶", "tgt_text": "彩毫将恨付霜红，恨自绵绵水自东。金屋有关严虎豹，玉书无路托鳞鸿。秋期暗度惊催织，春信潜通误守宫。莫道银河消息杳，明年锦树又西风。", "ctrl_text": "七言律诗"}
{"src_text": "崔徽写真", "tgt_text": "舞鸾妆镜拭铅华，毫素无声散彩霞。夜月影寒分桂魄，春冰晕薄映桃花。梦随图去凭青鸟，愁逐书来点墨鸦。未得离魂如倩女，衰容先我到君家。", "ctrl_text": "七言律诗"}
{"src_text": "洛神", "tgt_text": "邺宫檐瓦似鸳飘，兰渚鸣鸾去国遥。谩说君王留宝枕，不闻仙子和琼箫。惊鸿易没青天月，沈鲤难凭碧海潮。肠断洛川东去水，野烟汀草共萧萧。", "ctrl_text": "七言律诗"}
{"src_text": "二乔", "tgt_text": "珊树交加玉树重，鸳鸯难偶雪难容。共思汉事随流水，各对吴侬蹙远峰。洛赋未成梁月堕，胡笳已断塞云浓。人间流落浑相似，犹胜凄凉泣暮蛩。", "ctrl_text": "七言律诗"}
{"src_text": "寄南台御史达兼善二首 其一", "tgt_text": "昔年奎壁聚星图，文采虚称二妙俱。祇有蒹葭依玉树，初无薏苡似明珠。凤凰台上天光近，乌鹊枝边月影孤。壮志未消知己在，敢烦音问慰穷途。", "ctrl_text": "七言律诗"}
{"src_text": "寄南台御史达兼善二首 其二", "tgt_text": "白沟秋水帝城边，晓发河南使者船。契阔山川将万里，飘零岁月又三年。云间快睹冥冥凤，海上愁看跕跕鸢。经术匡君须我辈，莫将离恨染华颠。", "ctrl_text": "七言律诗"}
{"src_text": "送苏伯修御史之南台", "tgt_text": "天上词臣夐莫双，乘骢此日莅南邦。梅花路近宜逢雪，桃叶波平好渡江。千里苍生瞻绣斧，十州使者避旌幢。同袍知己如相问，已许閒身老北窗。", "ctrl_text": "七言律诗"}
{"src_text": "汴梁怀古", "tgt_text": "花石冈前麋鹿过，中原秋色动关河。欲询故国伤心事，忍听前朝皓齿歌。蔓草有风嘶石马，荆榛无月泣铜驼。人间富贵皆如梦，不独兴亡感慨多。", "ctrl_text": "七言律诗"}
{"src_text": "酬江夏友人见寄", "tgt_text": "四海元龙眼界空，平生豪习竟谁雄。早知黔首成秦赘，悔学蛾眉入汉宫。曲水疏篁秋色里，小山丛桂月明中。故人岁晚能招隐，便买扁舟向汉东。", "ctrl_text": "七言律诗"}
{"src_text": "送赵秉彝亲迎江夏之官临川", "tgt_text": "婀娜新衣锦绣重，美人今夕过湖东。一声铁笛千家月，十幅蒲帆万里风。孔雀画屏占贵客，甘棠嘉树咏先公。墨池光动凌云笔，春满花封赋更雄。", "ctrl_text": "七言律诗"}
{"src_text": "送蒙古学教授之邛州", "tgt_text": "玉贯珠联我国音，乱山深处变巴吟。苍虬挂屋寒筇瘦，白鹤悬巢古栈深。座冷一毡知宦况，书来万里见乡心。文翁课最同文盛，应译嘉谟寄上林。", "ctrl_text": "七言律诗"}
{"src_text": "二月梅", "tgt_text": "去年呵笔赋寒梅，又见仙家二月开。不是东君留客醉，肯教神女逐春回。梨花院落为云妒，柳絮池塘作雪猜。东阁如今清兴减，罗浮谁与寄香来。", "ctrl_text": "七言律诗"}
{"src_text": "京师上元夜", "tgt_text": "华月澄澄宿雾收，万家灯火见皇州。天阍虎豹依霄汉，人海鱼龙混斗牛。公子锦鞯鸣玉勒，内家珠箔控银钩。道旁亦有扬雄宅，寂寞芸窗冷似秋。", "ctrl_text": "七言律诗"}
{"src_text": "送袁果山经历之潮阳", "tgt_text": "潮阳赞府之官去，犹是薇垣白发郎。天上故人悬夜榻，海边候吏促春装。翠绡卷雨蕉花老，火齐然云荔子香。终日韩香对帘幕，只愁简牍破诗忙。", "ctrl_text": "七言律诗"}
{"src_text": "送王继学参政赴上都奏选", "tgt_text": "参相朝天引列曹，三千硕士在钧陶。云开凤阁星辰近，山拱龙门日月高。行殿晓帘张翡翠，内家春酒泛葡萄。经纶自有河汾策，敷奏明时岂惮劳。", "ctrl_text": "七言律诗"}
{"src_text": "送刘县尹赴山后白登县任", "tgt_text": "使君出宰近龙沙，芳草凄迷是县衙。五月山溪犹积雪，三春庭树不开花。往时烽火通秦塞，今日弦歌属汉家。圣代行将徵卓茂，莫嫌白发负年华。", "ctrl_text": "七言律诗"}
{"src_text": "送章生南归省觐", "tgt_text": "二月寒风卷白沙，行人回首望京华。江村日暮多逢雨，山路春深少见花。莱子过庭荣綵服，葛翁罢县富丹砂。送君未得随君去，郢水东边是客家。", "ctrl_text": "七言律诗"}
{"src_text": "送吴子高还江夏", "tgt_text": "黄鹤矶头惜袂分，京华回首又离群。十年南北两为客，万里中间一见君。访旧眼前星落落，惊新鬓底雪纷纷。归时莫过临邛令，应有王孙识赋文。", "ctrl_text": "七言律诗"}
{"src_text": "观祀南郊和李学士韵二首 其一", "tgt_text": "帝乘法驾即南郊，夹仗旌旗杂羽旄。日月并行黄道迥，三辰环拱紫坛高。皇心奕奕承天贶，玄象熙熙答圣劳。欲吐妍辞誇懿典，愧如扬马涉风骚。", "ctrl_text": "七言律诗"}
{"src_text": "观祀南郊和李学士韵二首 其二", "tgt_text": "万户絪缊宝篆香，五云飞处望龙章。旌旗向日珠玑瑩，伞扇迎风锦绣张。玄衮有文皆黼黻，彤盘无燎亦荧煌。相承礼乐真儒事，阿阁新巢有凤凰。", "ctrl_text": "七言律诗"}
{"src_text": "游李氏园", "tgt_text": "金谷繁华转眼非，国亡台榭尚依稀。荼蘼向日飘香雪，蛱蝶随春弄粉衣。抚景忽惊人易老，赏心浑与世相违。花前惆怅流觞缓，欲问东君借落晖。", "ctrl_text": "七言律诗"}
{"src_text": "挽阔里吉思丞相稷山公", "tgt_text": "五朝勋业著边陲，许国宁辞百战归。海上楼船闻鼓角，辽东华表识旌旗。青门圃废多秋草，绿野堂空半夕晖。欲采蘋芳酹椒酒，临风惆怅独沾衣。", "ctrl_text": "七言律诗"}
{"src_text": "钓龙台怀古", "tgt_text": "自古瓯闽国富雄，南琛不与职方通。江流禹画纵横外，出入秦封苍莽中。逐鹿兵还神器定，屠龙人去钓台空。海门落日潮头急，何处繁华是故宫。", "ctrl_text": "七言律诗"}
{"src_text": "刘仙岩", "tgt_text": "削云千丈倚苍崖，箭括通天一窍开。草树阴森藏洞府，烟霞缥缈护楼台。白云已向空中去，黄鹤时闻月下来。欲问仙翁借筇杖，凌高长啸望蓬莱。", "ctrl_text": "七言律诗"}
{"src_text": "武夷山", "tgt_text": "宴罢曾孙不再期，彩桥断绝可胜悲。药炉火冷丹升鼎，坐石云閒鸟护棋。白凤舞空银阙迥，青鸾度嶂玉笙随。仙翁已许丹台约，拟濯尘缨向水湄。", "ctrl_text": "七言律诗"}
{"src_text": "涉太湖", "tgt_text": "众水东南会，三江左右通。夫差中习战，范蠡此休功。鸥鸟青铜镜，鱼龙紫贝宫。扁舟嗟未遂，萧散愧渔翁。", "ctrl_text": "五言律诗"}
{"src_text": "寄吴原可", "tgt_text": "不谓相疏亦自猜，空山旧雨入莓苔。江湖机熟鸥忘去，吴楚年荒雁不来。豪杰何心犹用世，乾坤自古少怜才。向来共醉梅花下，昨夜一枝寒自开。", "ctrl_text": "七言律诗"}
{"src_text": "题钱舜举硕鼠图", "tgt_text": "诗人连类等丘山，著意尤深一粟间。九鼎云雷富魑魅，也应川泽破神奸。", "ctrl_text": "七言绝句"}
{"src_text": "题周曾秋塘图卷二首 其一", "tgt_text": "家在东南云锦乡，心魂元是水花香。哦诗想入秋塘境，鸳鸯惊飞一夕忙。", "ctrl_text": "七言绝句"}
{"src_text": "题周曾秋塘图卷二首 其二", "tgt_text": "鲛人初息露香机，花覆龙梭鸟自飞。莫向西湖问烟水，夜凉风露湿荷衣。", "ctrl_text": "七言绝句"}
{"src_text": "过东林寺", "tgt_text": "风破西村雨气昏，泠泠涧水竹间闻。山头知有灵仙过，千丈通明五色云。", "ctrl_text": "七言绝句"}
{"src_text": "采莲曲二首为鲁子翚作 其一", "tgt_text": "采莲复采莲，莲生隔江水。不愁无舟楫，但愁波浪起。", "ctrl_text": "五言绝句"}
{"src_text": "采莲曲二首为鲁子翚作 其二", "tgt_text": "采莲复采莲，水深不得归。儿饥须母哺，当令阿谁饴？", "ctrl_text": "五言绝句"}
{"src_text": "送且迎", "tgt_text": "曙月疏星天欲明，马鸣萧萧予且行。行虽不远思汝切，重是兄弟难为情。星如撒沙天欲暝，稚子候门人汲井。还车在郊子复返，檐隙持灯笑相领。", "ctrl_text": "七言律诗"}
{"src_text": "青天有雕鹗", "tgt_text": "青天有雕鹗，一日飞万里。横绝四海上，孤兔草间死。平生精悍姿，垂翅当清秋。且须养六翮，莫使群鬼愁。", "ctrl_text": "五言律诗"}
{"src_text": "灵隐十咏 其一 灵隐寺", "tgt_text": "南州绵西极，大山树崇阙。经营缅齐梁，宏丽自吴越。玉水生虹蜺，金枢孕初月。稍高得纵观，川流净如发。", "ctrl_text": "五言律诗"}
{"src_text": "灵隐十咏 其二 冷泉亭", "tgt_text": "寒漪乱方拆，倒景荡晴宇。滥觞侧江海，盈缩见寒暑。下土方旱暵，神物閟霖雨。水上有佳人，不得与之语。", "ctrl_text": "五言律诗"}
{"src_text": "灵隐十咏 其四 飞来峰", "tgt_text": "石室藏素猿，丹穴养玄鹫。刻画鬼力穷，疏凿禹功旧。贝叶多虫鱼，璞玉泯螭纽。栋宇何王作，后人遂奔走。", "ctrl_text": "五言律诗"}
{"src_text": "灵隐十咏 其五 鍊丹井", "tgt_text": "人生百岁期，乃欲比金石。鬼神守丹火，龙虎泣玄液。寒泉石已冻，繁露秋易碧。往者汲井生，高举有飞舄。", "ctrl_text": "五言律诗"}
{"src_text": "灵隐十咏 其六 呼猿洞", "tgt_text": "猿静不自操，栖宿有常处。朝饮既在涧，暮止俄在树。冥冥青枫林，上有飞鸟路。思尔不可见，去隐南山雾。", "ctrl_text": "五言律诗"}
{"src_text": "灵隐十咏 其七 水台盘", "tgt_text": "幽幽南山下，中沚有敧石。洼尊绝制度，曲流泛醪液。自鉴愧濯足，临深怀衽席。惟应洗心者，能使百虑释。", "ctrl_text": "五言律诗"}
{"src_text": "灵隐十咏 其八 翻经台", "tgt_text": "高台亦荒芜，云气久己寂。伊人树白业，后来念遗迹。虫鱼出华言，科斗藏坏壁。嗟然不可见，风雨日易夕。", "ctrl_text": "五言律诗"}
{"src_text": "灵隐十咏 其九 高峰塔", "tgt_text": "地势倾东维，华岳持厚载。灵户俯河汉，孤标拔江海。初日谢芳晖，蜿蜒贯华采。扬舲指吴粤，遥见出晻霭。", "ctrl_text": "五言律诗"}
{"src_text": "灵隐十咏 其十 龙泓潭", "tgt_text": "阴风肃然至，神物在洞府。电火走石间，虎气上幽处。泄云无时出，积雪自太古。诎蟠混泥涂，作解致雷雨。", "ctrl_text": "五言律诗"}
{"src_text": "题梅石为王集虚尊师书纸屏上", "tgt_text": "北风吹倒山，三日雪塞门。愔愔岩谷里，万木命在根。天翁粲然笑，洗出明月魂。春如鼎中香，已觉火力温。", "ctrl_text": "五言律诗"}
{"src_text": "和天锡郎中城字韵", "tgt_text": "朝登石头戍，暮还建业城。野花满嘉树，芳草亦复生。日夕城郭暗，仰见天星明。登高地势壮，谁谓东南倾。", "ctrl_text": "五言律诗"}
{"src_text": "杂诗四首 其三", "tgt_text": "北林有秋声，夜静独先闻。寒暑迭相谒，万物何芸芸。深坐百忧息，仰见孤飞云。嗟予亦有念，谁哉致夫君。", "ctrl_text": "五言律诗"}
{"src_text": "杂诗四首 其四", "tgt_text": "美人不可见，夕河在云端。金茎高露堕，玉井碧梧残。鸡鸣成天旦，虫语伤夜寒。同心疲梦寐，遥知行路难。", "ctrl_text": "五言律诗"}
{"src_text": "悼巴陵女", "tgt_text": "河从积石来，滔滔东入海。逝波何还时？谁能坐相待。妾心比山石，之死终不改。生逢尧舜年，贱妾独何罪。", "ctrl_text": "五言律诗"}
{"src_text": "古诗七首 其二", "tgt_text": "日出照我屋，政见脊令飞。鸣声甚和乐，永怀家人肥。兄弟既相好，吾生式相依。恩勤重自将，父母讵可违。", "ctrl_text": "五言律诗"}
{"src_text": "古诗七首 其三", "tgt_text": "冬气渐闭密，百物尽零落。中林有贞姿，粲然独先觉。尺蠖递屈伸，天运不终剥。勿言霜露酷，熙阳已潜作。", "ctrl_text": "五言律诗"}
{"src_text": "古诗七首 其四", "tgt_text": "考槃在涧谷，伐檀寘河干。利达或忘返，处穷亦已难。中夜起太息，取琴为尔弹。智士当黾勉，仁人良独安。", "ctrl_text": "五言律诗"}
{"src_text": "古诗七首 其五", "tgt_text": "旭日始曰旦，有鸟鸣嘐嘐。牡出得饮啄，雌居完守巢。幽人念兹久，尼父讵系瓠。先民重自任，贵器藉白茅。", "ctrl_text": "五言律诗"}
{"src_text": "衡门有一士", "tgt_text": "衡门有一士，闭门恒苦饥。俯仰良自惜，日晏犹弦歌。小人未足畏，君子或见之。宁为兰玉摧，不为萧艾滋。", "ctrl_text": "五言律诗"}
{"src_text": "中园", "tgt_text": "中园斩萧艾，幽花发孤妍。纷吾穷所谐，乃独叙汝贤。岂无桃李花，谅非同心言。平生屈大夫，不为人所怜。", "ctrl_text": "五言律诗"}
{"src_text": "与范子择三首 其一", "tgt_text": "仁人在高位，幽士适中林。出处元一致，持尔耿介心。黄流受圭瓒，秋兰盈我襟。故人既如此，朱弦有遗音。", "ctrl_text": "五言律诗"}
{"src_text": "与范子择三首 其二", "tgt_text": "夷吾菁茅谋，仲父四方翰。悠哉南山歌，夜永何时旦。北风吹短衣，千载有馀叹。相见且乐酒，况也云雨散。", "ctrl_text": "五言律诗"}
{"src_text": "与范子择三首 其三", "tgt_text": "佳菊有芳气，鸣雁忽南征。故人在海县，重此话平生。䟤跋黄尘下，乃见玉雪清。丈夫各有适，贱贵足交情。", "ctrl_text": "五言律诗"}
{"src_text": "送翁景旸作台州掾", "tgt_text": "门前五株桃，春暮始作花。劝尔一杯酒，丈夫莫思家。功成持身归，吏民相迎遮。男儿自应尔，父老慎勿誇。", "ctrl_text": "五言律诗"}
{"src_text": "和叔夏观石梁二首 其一", "tgt_text": "六丁运神斧，凿此浑沌素。飞梁跨天来，横绝山中路。行人不敢过，白云自来去。长啸出山门，罗衣翠烟暮。", "ctrl_text": "五言律诗"}
{"src_text": "和叔夏观石梁二首 其二", "tgt_text": "青山栖白云，颠倒写绘素。上有仙圣巢，下有猿鹤路。秦王窥扶桑，此物驱不去。至今万鬼神，喑呜风雨暮。", "ctrl_text": "五言律诗"}
{"src_text": "华山有泉石沉碧", "tgt_text": "玉煖山脉润，雨新花气薰。铜瓶百尺便，触裂阶前云。天光堕空碧，万象涵无垠。蛟龙吐水雹，松窗绝飞蚊。", "ctrl_text": "五言律诗"}
{"src_text": "湖山八景 其一 沙头酒店", "tgt_text": "陌头杨柳金虫落，雨过桃花香漠漠。沙堤小市如新丰，阿姬十五当垆恶。缕金半臂双鸳鸯，翠杓银瓶唤客尝。嘶杀门前五花马，罗敷有夫空断肠。", "ctrl_text": "七言律诗"}
{"src_text": "湖山八景 其二 山顶樵居", "tgt_text": "隐者避人如避虎，朴素衣冠自中古。长老嬉游类小儿，一生不识持门户。南山阿婆许嫁女，北山老翁自迎妇。野花竹叶并银钗，山中黄金贱如土。", "ctrl_text": "七言律诗"}
{"src_text": "湖山八景 其三 秋江渔火", "tgt_text": "八月九月风气肃，白波如山楚天绿。苍苍夜色入芦花，船泊中流燃楚竹。夜半起坐寒飕飕，遥见惊飞双白鸥。鲈鲙莼羹入我梦，扁舟去趁三吴秋。", "ctrl_text": "七言律诗"}
{"src_text": "湖山八景 其四 晓寺僧钟", "tgt_text": "大星煌煌小星落，城头呜呜吹画角。机心暮夜伏不行，钟声一鸣群动作。市人射利坐待旦，山居日晏呼不觉。嗟嗟居人未足多，钟乎钟乎奈若何！", "ctrl_text": "七言律诗"}
{"src_text": "湖山八景 其五 竹引流泉", "tgt_text": "山头洼尊积霜雪，铜瓶持?疗饥渴。汝家阿段太怜君，斩竹来从虎豹群。传声夜落青云湿，坎中已作糟床泣。回首碧山心独苦，行逐蛟龙作云雨。", "ctrl_text": "七言律诗"}
{"src_text": "湖山八景 其六 木蔽檐日", "tgt_text": "绿气湿湿阑干北，赤乌欲下娇无力。解衣盘礴忽倦卧，苍鼠时时行坏壁。客子触热不自怜，此岂有意清风前。屋头夜色如霜雪，却向溪南见明月。", "ctrl_text": "七言律诗"}
{"src_text": "湖山八景 其七 龟屿迎潮", "tgt_text": "玄灵吐纳日月光，轩轾大海敲其扬。海枯石烂不得死，甲间绿发如尺长。昔年洛书荐神瑞，故龟独见收文章。天球河图在东序，岂久置汝南海傍。", "ctrl_text": "七言律诗"}
{"src_text": "湖山八景 其八 石亭避暑", "tgt_text": "南山石槛跨幽壑，有翚者飞谁所作？女娲补天或见遗，往往天阴媾冰雹。天边大火伏不流，极南草木含清秋。老夫年衰畏炎赫，朝来忽念山中客。", "ctrl_text": "七言律诗"}
{"src_text": "鉴湖雨", "tgt_text": "越角鉴湖三百曲，雨馀曲曲添新绿。八月九月风已高，诗人夜借渔船宿。渔翁城中沽酒来，筐底白鱼白胜玉。当时贺老狂复狂，乞得鉴湖此生足。", "ctrl_text": "七言律诗"}
{"src_text": "舟中为人题青山白云图", "tgt_text": "江气赑屃如蛟龙，晓风吹落金芙蓉。神女淩波洗云去，莫为行雨阳台东。朝来白云散白石，小姑蛾眉翠欲滴。老蛟化为百岁翁，彭郎矶头夜吹笛。", "ctrl_text": "七言律诗"}
{"src_text": "秋晓角", "tgt_text": "青天荡荡吞孤月，众星荧荧明复灭。城中鸡鸣如苍蝇，城头画角哀鸣裂。八月九月风惊沙，穷边夜夜吹梅花。四方无事卧笳鼓，行子何用思还家。", "ctrl_text": "七言律诗"}
{"src_text": "墨梅", "tgt_text": "银蟾呵春墨花碧，香落江南浓欲滴。孤山招得老逋魂，白鹤归来楚云黑。王孙岁晚客京华，衣上缁尘深一尺。小姬未嫁怨东风，夜夜高楼吹铁笛。", "ctrl_text": "七言律诗"}
{"src_text": "山宫观瀑", "tgt_text": "山宫寺前瀑布流，直下千尺垂林丘。山僧无灯静欲死，夜气如月空中浮。黄河昆崙何壮哉，鬼神牵挽天下来。先生藜杖来照影，白发千尺空崔巍。", "ctrl_text": "七言律诗"}
{"src_text": "笋", "tgt_text": "雷公■跎夜鼓噪，惊起龙孙触旌纛。炎沙烧之修尾脱，六丁控抟忽颠倒。欲落不落虎豹皮，锦绷婴儿笼大帽。斧斤幸贷凌云姿，留以观渠岁寒操。", "ctrl_text": "七言律诗"}
{"src_text": "墨竹", "tgt_text": "苍髯老翁鳞甲香，力能拔山补青冈。池边日日吐云雨，道人床敷夜气凉。道人嗜睡莫敕嬲，阿翁劝尔以一觞。天边石上有髯客，看汝巉龙头角长。", "ctrl_text": "七言律诗"}
{"src_text": "寄友人", "tgt_text": "系舟一别云水乡，暮川葭菼空苍苍。漳滨卧病它年忆，渭北题诗春日长。芜菁作花已烂漫，杨柳飞絮苦颠狂。闻道茯苓已堪斸，迟子青鞋经涧冈。", "ctrl_text": "七言律诗"}
{"src_text": "觉此山和尚新住持双峰作此赞叹之", "tgt_text": "双峰矗天佛头碧，双峰插地沧海黑。道人入山化作雨，蓝玉亭边深一尺。光明白氎红鬘衣，说法香南连雪北。紫皇香案九重天，日照麒麟生五色。", "ctrl_text": "七言律诗"}
{"src_text": "十五夜泊舟渚矶", "tgt_text": "采石不见李太石，骑龙上天吹紫笙。天上甚乐苦无酒，东游十二白玉城。蛾眉亭下明月出，牛渚矶头春水生。一鹤西飞向何处？惟闻万壑松风声。", "ctrl_text": "七言律诗"}
{"src_text": "天台道上闻天香", "tgt_text": "八月天台路，清风物物嘉。晴虹生远树，过雁带平沙。日气常蒸稻，天香喜酿花。门前五株柳，定是故人家。", "ctrl_text": "五言律诗"}
{"src_text": "越州郡庠壁和颜氏子韵", "tgt_text": "岁月渺无涯，居然鬓发华。乾坤鸡屡旦，霜露菊犹花。城里鉴湖稻，山阴日铸茶。东南好官守，行子莫思家。", "ctrl_text": "五言律诗"}
{"src_text": "送友人", "tgt_text": "乡路三百里，独归衣正单。凉风紫洲水，斜月白沙滩。灯火期方远，关山岁欲阑。倚门应望汝，莫慢驻征鞍。", "ctrl_text": "五言律诗"}
{"src_text": "久客寄刘弘度", "tgt_text": "有客凄凉甚，思家少定欢。夜深知笛短，秋半觉衣单。积水莼丝滑，高田豆叶乾。月明星露坠，慎莫倚阑干。", "ctrl_text": "五言律诗"}
{"src_text": "江心寺赠唐博士", "tgt_text": "银浪舞轻航，天风赴石塘。六鳌扶地势，万象发天光。树涌中流碧，莲生隔浦香。潭龙莫深卧，一雨九州凉。", "ctrl_text": "五言律诗"}
{"src_text": "送萨郎中赋得新亭", "tgt_text": "登高望吴楚，芳草满汀洲。离别安足念，英雄翻百忧。山河吞故国，江汉入秦州。今日新亭饮，因君感滞留。", "ctrl_text": "五言律诗"}
{"src_text": "代友人送于彦明之鄞", "tgt_text": "诗舸几时发，秋风海水腥。云分雁宕路，江绕蛣䗁亭。大府文星聚，名山僧气灵。凭君道问讯，无恙读书萤。", "ctrl_text": "五言律诗"}
{"src_text": "送裕上人归仪兴", "tgt_text": "行寻桂树隐，已与菊花期。江永鱼龙夕，风高鸿雁饥。独怜相见晚，况复欲归时。楚雨枫林黑，劳予入梦思。", "ctrl_text": "五言律诗"}
{"src_text": "送客", "tgt_text": "出门严鼓后，送客入舟时。己自伤羁旅，令人畏别离。江蟠全楚地，山掩小姑祠。岁晏多风雪，题诗寄所思。", "ctrl_text": "五言律诗"}
{"src_text": "次萨天锡韵题铁塔寺壁", "tgt_text": "平生谢太傅，胜日得重临。地势吞吴尽，江流入楚深。金汤非旧国，栋宇尚青林。野露漙黄菊，独为游子吟。", "ctrl_text": "五言律诗"}
{"src_text": "东林寺", "tgt_text": "骑马过东林，当阶入绿阴。路斜瑶草合，云去落花深。老至况独立，兴来时一吟。数来成故旧，相对挽重临。", "ctrl_text": "五言律诗"}
{"src_text": "匡济", "tgt_text": "春风起天际，游子若为情。多病仍羁旅，令人白发生。山连三楚壮，地入九江平。匡济宁无术，栖迟敢自名。", "ctrl_text": "五言律诗"}
{"src_text": "寄劳于彦明自吴归", "tgt_text": "去及花时暖，归涂暑雨沾。树凉人憩午，江热马行盐。不畏黄金尽，祇愁白发添。君看双燕子，随意入人帘。", "ctrl_text": "五言律诗"}
{"src_text": "题留侯庙", "tgt_text": "感慨留侯庙，曾闻客下邳。手扶仁义主，身是帝王师。兴汉功居最，存韩志可悲。如何劫高后，反使卯金卮。", "ctrl_text": "五言律诗"}
{"src_text": "寄夏友伯", "tgt_text": "长忆浣花宅，醉君双玉瓶。春风吹白发，山雨隔青灯。卧病从无客，居閒欲似僧。何时溪上路，倚杖看鱼罾。", "ctrl_text": "五言律诗"}
{"src_text": "送张子约", "tgt_text": "系铗高歌里，丈夫轻别离。鸡鸣裹行橐，灯暗覆残棋。行矣复何适，嗟哉我所思。且归慰妻子，莫学五羊皮。", "ctrl_text": "五言律诗"}
{"src_text": "秋岑", "tgt_text": "更觉秋岑碧，能寻胜日跻。树凉来鹳鹤，山断见虹霓。稚子行相问，幽人去不迷。雨馀天姥出，吾欲涉丹梯。", "ctrl_text": "五言律诗"}
{"src_text": "远山", "tgt_text": "楼前万里月，窈窕碧峰孤。江上自浓淡，云间疑有无。行人穿乱树，落日界平芜。伫立有真意，阴阴鸟自呼。", "ctrl_text": "五言律诗"}
{"src_text": "绿水", "tgt_text": "青春足新雨，漪绿上鱼矶。积翠疑摇眼，拖蓝欲染衣。云行天影动，风飐日光微。伫立无人见，沙禽背艇飞。", "ctrl_text": "五言律诗"}
{"src_text": "五马呈昂夫大尹", "tgt_text": "五马何时发，聊逢胜日留。天晴占鼓角，地湿谨衣裘。愿试匡时画，归余理钓舟。浮云浩今古，别地望神州。", "ctrl_text": "五言律诗"}
{"src_text": "送公子赵去疾二首 其一", "tgt_text": "绵绵万里道，利涉有方舟。城郭通吴会，江源起益州。图经闻白帝，祠祭遇黄牛。他日浣花老，犹能作胜游。", "ctrl_text": "五言律诗"}
{"src_text": "送公子赵去疾二首 其二", "tgt_text": "辞吴向三楚，送远指秦川。高雁忧离罟，轻鸥不避船。天青微露下，江黑大星悬。郢曲长多怨，闻歌祇自怜。", "ctrl_text": "五言律诗"}
{"src_text": "次天锡题畅曾伯幽居", "tgt_text": "淮水清瀰瀰，好山多近村。市收僧乞米，舟舣客过门。灯火邻家夕，风沙泺水昏。卜居谙土俗，野老旧能言。", "ctrl_text": "五言律诗"}
{"src_text": "冯秦卿藏书", "tgt_text": "荣中富贵传，宾客尽能文。属世方櫜武，无人学解纷。剑成猿接木，围合鹿号群。官作清时好，长吟生白云。", "ctrl_text": "五言律诗"}
{"src_text": "和蔡石云县尉", "tgt_text": "西岑路滑不可上，我此曾支六尺藤。塔顶云凝明似鹤，松根石老瘦于僧。玉箫冉冉飞春县，画舸眈眈飐夜灯。闻有丹霞旧门户，欲参大意与谁升。", "ctrl_text": "七言律诗"}
{"src_text": "贺梅", "tgt_text": "水落山空百草乾，天公玉女耐高寒。松根云煖客吹笛，竹外月高谁倚门？岁晚王孙犹怨色，天寒公主欲归魂。北风端是春消息，吹得雪多花更繁。", "ctrl_text": "七言律诗"}
{"src_text": "泊舟姑苏台下", "tgt_text": "霸主吞雄事莽然，空遗陈迹向千年。天寒笛起孤城里，日暮舟行积水边。万里飞鸿如识路，故园黄菊不胜妍。吴王台沼连衰草，惟有西山出断烟。", "ctrl_text": "七言律诗"}
{"src_text": "冶城飞龙亭诗卷", "tgt_text": "翠盖鸾旂殷绣墙，南公挥涕话先皇。鸿宫望气成龙虎，法驾吹箫引凤凰。今日画图看御幄，当时草木识天香。先生曾对明光殿，奏报新松似鹤长。", "ctrl_text": "七言律诗"}
{"src_text": "送青玄观道士玉泉", "tgt_text": "淮南道士传鸿宝，眸子照人双电光。贯日白虹生玉气，出山青髓射天浆。去年蹋雪寻丹井，连日题诗满画廊。长忆青玄送客处，柳花无数绕衣裳。", "ctrl_text": "七言律诗"}
{"src_text": "送陈玉林归集庆永寿宫", "tgt_text": "天绕龙宫日月低，六龙曾驻冶城西。祠光午夜入牛斗，玉气千年成虹霓。承恩已报紫旌节，奉使屡上黄金闺。神眷灵官守桂树，银榜碧镂自天题。", "ctrl_text": "七言律诗"}
{"src_text": "送王伯循", "tgt_text": "使者楼船鼓三叠，犹见车前白鹭翿。莫嗔惜别把衣袖，他日为谁沽酒醪。龙蛇未蛰江水壮，鸿雁欲动秋风高。槐树东头读书处，更忆君家双凤毛。", "ctrl_text": "七言律诗"}
{"src_text": "送仲亨文学精舍山长", "tgt_text": "子合谈经上石渠，更从文学住精庐。到家为觅言偃宅，弛担先藏笠泽书。日落青天犹过雁，雪消新水欲生鱼。传闻圣世求遗士，倘召君乘谒者车。", "ctrl_text": "七言律诗"}
{"src_text": "游双峰赠觉上人", "tgt_text": "茶具酒壶从两童，入山慎莫作匆匆。雪消新水鸭头绿，沙暖小桃猩血红。吾意生人行乐耳，只今杯酒与君同。依依蓝玉亭前路，他日重来忆远公。", "ctrl_text": "七言律诗"}
{"src_text": "代人送友", "tgt_text": "别离未是寻常事，要见丈夫儿女情。太傅中年犹作恶，阿蒙三日即知名。北风鸿雁天笼野，落日牛羊路绕城。我亦平生四方愿，先生未可办归耕。", "ctrl_text": "七言律诗"}
{"src_text": "登平山堂故址", "tgt_text": "蜀山有堂已改作，骑马出门西北行。日落牛羊散平楚，风高鸿雁过三城。山河已失金汤固，汗竹空遗带砺盟。骆驼坡头孔融墓，令人忆尔泪纵横。", "ctrl_text": "七言律诗"}
{"src_text": "寘磁瓯于砚池旁以蓄水十馀日前得桂花二枝插瓶中数日花叶皆萎落戊辰早乍闻香气满室视之两枝皆再作花叶亦鲜碧佛书云天风吹萎花更雨新好者感之为赋诗云", "tgt_text": "六六画栏生晚凉，青鸾对舞渡银潢。十分天上山河□，万斛人间雨露香。珠佩风清生□□，玉壶冰薄吐蟾光。白银金阙红云合，金粟缤纷七宝床。", "ctrl_text": "七言律诗"}
{"src_text": "用前韵寄张尊师", "tgt_text": "鸿雁南飞草木零，放歌重上草玄亭。坐深狂客俄吹帽，语久清童屡触屏。晏岁风多衣自短，空山月出酒初醒。江南客子归来得，漂泊何须影问形。", "ctrl_text": "七言律诗"}
{"src_text": "次张伯雨韵寄徐闻远真士", "tgt_text": "好閒还寻幽子庐，习静自与外人疏。牛羊半下日夕后，鸿雁大来宿雨初。黄菊未疏急酿酒，碧山可数聊停车。眼中之人美无度，十日不见九寄书。", "ctrl_text": "七言律诗"}
{"src_text": "登石头城二首 其一", "tgt_text": "登高怅望谢家墩，千古风流酒一尊。城郭已非空故国，英雄垂尽只游魂。天围建业山形断，日落淮南海气昏。未信浮云能蔽日，欲占北斗问乾坤。", "ctrl_text": "七言律诗"}
{"src_text": "登石头城二首 其二", "tgt_text": "石头遗堞满苍苔，前日英雄安在哉。芳草离离为谁绿？野花漠漠向人开。鼎湖云暗龙先去，建业城荒凤不来。二月江南梅未发，北风日夜涨黄埃。", "ctrl_text": "七言律诗"}
{"src_text": "过□□□□□□", "tgt_text": "何日先生起九原，已将灵气返山川。论诗转觉庾陶近，佐主终惭稷契贤。拱木笙竽犹落日，荒丘翁仲只寒烟。当时故物青山在，说到英雄意惘然。", "ctrl_text": "七言律诗"}
{"src_text": "鄱江寺拥翠楼", "tgt_text": "缥缈新居一握天，好山将绿到楼前。烟霏入闼清谈麈，紫气薰人湿坐毡。未放白云分榻住，爱看青雨映帘悬。自怜华发江南客，也为登临忆仲宣。", "ctrl_text": "七言律诗"}
{"src_text": "元日陪赵相国家宴", "tgt_text": "红光瑞气起曚曈，元日尊罍对上公。转午东风生渤澥，指寅北斗直崆峒。天垂紫盖黄旌外，人在琼林玉树中。喜□承平新气象，三□合侍大明宫。", "ctrl_text": "七言律诗"}
{"src_text": "送伯循御史天锡照磨至龙湾留别", "tgt_text": "西日杲杲马萧萧，君行不行手屡招。舟人夜语见月出，客子别愁须酒浇。霜天欲雨鸿雁去，秋风未落河汉摇。寄语扬州张仲举，月明何处闻吹箫。", "ctrl_text": "七言律诗"}
{"src_text": "同吴明之在灵峰作", "tgt_text": "人言万壑争流胜，故作雨中藤一枝。枫树朝来青鼠出，竹根日暮白鹇飞。要看云起水穷处，正在峰回路转时。莫道白鸥机事少，只今野老亦忘机。", "ctrl_text": "七言律诗"}
{"src_text": "次陈辅贤游雁山韵", "tgt_text": "竹杖棕鞋去去赊，一春红到杜鹃花。山椒雨暗蛇如树，石屋春深燕作家。老父行寻灵运屐，道人唤吃赵州茶。明朝尘土芙蓉路，犹忆山僧饭一麻。", "ctrl_text": "七言律诗"}
{"src_text": "鹤", "tgt_text": "胎化有鸟今千年，俯啄璚枝饮醴泉。缟带长身通夜白，丹砂涂顶入秋圆。山空蕙帐客初去，月落竹房僧未眠。高气出尘如玉雪，长风万里趁飞仙。", "ctrl_text": "七言律诗"}
{"src_text": "发舟钱唐", "tgt_text": "五年羁客留荆楚，今日江头把绣衣。鸿雁夜飞天气白，蛟龙昼蛰水妖微。弹冠终坐王阳起，敝褐何年季子归。一舸南游真胜事，幽期未与故人违。", "ctrl_text": "七言律诗"}
{"src_text": "次达公晚过钓台韵", "tgt_text": "杳杳青枫江水暗，客星遗庙映江花。空闻使者来持节，犹有祠官祼聚沙。平日故人多礼数，终身高谊厌纷华。汉家九鼎如山重，霜露凄然在菼葭。", "ctrl_text": "七言律诗"}
{"src_text": "为陈师复赋喜白发之什", "tgt_text": "畎亩平生足忧患，爱将短发照沧浪。意怜得见从渠白，却笑缘愁祇自长。秦羽终惭头有帻，冯唐未负老为郎。角巾小制聊容世，漫向春风舞欲狂。", "ctrl_text": "七言律诗"}
{"src_text": "避风龙潭五日登岸即事", "tgt_text": "建业放舟下京口，候风三老正高眠。歌长且复忘羁旅，游远何如归力田。茅屋晨炊系牛犊，丛祠社祭落乌鸢。故乡风动浑相似，祇忆南溪蹋钓船。", "ctrl_text": "七言律诗"}
{"src_text": "送客", "tgt_text": "携手出门倍惆怅，北风吹丹枫树林。栅中鸡鸣天地醒，城头雁去江湖深。行人万里少归梦，烈士向来多苦心。东西相望道路远，一书会抵双南金。", "ctrl_text": "七言律诗"}
{"src_text": "送人还鄱阳", "tgt_text": "东西湖水百花洲，行子归时雪已收。明月可能随客去，浮云自足使人愁。重来柳树应千尺，相见梅花隔数州。我亦高歌望吾子，春风好在仲宣楼。", "ctrl_text": "七言律诗"}
{"src_text": "同萨天锡饮凤皇台", "tgt_text": "凤凰高飞横四海，锦袍犹赋凤凰游。天随没鹘低淮树，江学巴蛇入楚流。勋业何如饮名酒，衣冠未省识神州。天涯芳草萋萋绿，王粲归来更倚楼。", "ctrl_text": "七言律诗"}
{"src_text": "次萨天锡登石头城", "tgt_text": "西州门外石头寺，共说英雄绿鬓凋。王气黄旗千岁尽，水声广乐六时朝。白鼯裘坏埋珠柙，玉燕钗飞坠藻翘。重到谢家携妓处，维舟寂寞听春潮。", "ctrl_text": "七言律诗"}
{"src_text": "送国侍者", "tgt_text": "离别还同箭离弦，题诗修竹记他年。芦人楚语时相问，估客巴歌也自传。遥望牵帆上南斗，正逢飞雁出青天。绵绵远道劳归梦，忽见梅花意惘然。", "ctrl_text": "七言律诗"}
{"src_text": "送鲁公还秦南", "tgt_text": "锦衣树纛向秦川，有客将离独黯然。日食犹分丞相饼，传呼自愧孝廉船。春风过雁青天外，暮雨行人积水边。应到清湘闻欸乃，楚侬此曲至今传。", "ctrl_text": "七言律诗"}
{"src_text": "正月十四夜宿巢县", "tgt_text": "旅食荆吴改岁年，春风远道思绵绵。青山故绕周瑜墓，明月犹窥亚父泉。楚县城荒馀画角，巢湖日落有归船。天涯芳草萋萋绿，想见登楼忆仲宣。", "ctrl_text": "七言律诗"}
{"src_text": "送鄞县尹", "tgt_text": "秋风吹汝鬓成丝，移病还家竟不疑。官是伯强曾补处，身如元亮已归时。青山老去浑相识，黄菊平生最受知。我亦相从上吴会，夕阳骑马看残碑。", "ctrl_text": "七言律诗"}
{"src_text": "题本觉寺空翠亭", "tgt_text": "琅玕十亩映江渚，天籁沈沈欲下来。已见凤毛沾雨露，长疑龙气挟风雷。树团车盖春阴合，月射金银夜色开。中野白云如白石，不辞一日到千回。", "ctrl_text": "七言律诗"}
{"src_text": "十六日宿芜湖县", "tgt_text": "芜湖县南泊船夜，欲霜天色已苍苍。云山欲曙江流紫，洲渚初昏烧火黄。自笑头颅向华发，尚为羁旅适他乡。东船西舫无人语，可惜窗中明月光。", "ctrl_text": "七言律诗"}
{"src_text": "喜雨次神字韵录呈达兼善", "tgt_text": "净洗烦冤六合新，清晨沙路绝轻尘。太山自古兴云雨，淫祀何劳走鬼神。淝水急流舟欲起，巢湖浮黛画初匀。客游甚忆鱼羹饭，归到江南及暮春。", "ctrl_text": "七言律诗"}
{"src_text": "和张颜乐秋夜闻蛩", "tgt_text": "西风蟋蟀共悲凉，病木飘残托腐肠。邻媪秋来借灯火，行人夜语怨参商。啼残红叶催霜雨，吟傍黄花饮露香。商榷秋风与秋月，腹中那有许雌黄。", "ctrl_text": "七言律诗"}
{"src_text": "和人游雁山家字韵二首 其一", "tgt_text": "北雁山中路诘曲，夕阳木杪见人家。笋舆穿树惊霜叶，桐杖敲云损土花。白雁秋高还荡顶，流萤月黑出檐牙。匆匆但得皮肤耳，出外逢人莫浪誇。", "ctrl_text": "七言律诗"}
{"src_text": "和人游雁山家字韵二首 其二", "tgt_text": "峡中钟磬十八寺，山腹茅茨三两家。雨后乱溪清似发，霜前病叶赤于花。悬厓万仞涂猩血，怪石千株插犬牙。牢绊芒鞋行一月，出山慎勿向人誇。", "ctrl_text": "七言律诗"}
{"src_text": "入雁荡山", "tgt_text": "兴国年间路始开，前朝碑墨半苍苔。雁横宕月知秋到，僧踏湫云看瀑来。一岭未教灵运识，万松谁道了翁栽。此山曾共秋风约，说与山猿不用猜。", "ctrl_text": "七言律诗"}
{"src_text": "牡丹", "tgt_text": "富贵风流拔等伦，百花低首拜芳尘。画栏绣幄围红玉，云锦霞裳蹋翠裀。天上有香能盖世，国中无色可为邻。名花也自难培植，合废天公万斛春。", "ctrl_text": "七言律诗"}
{"src_text": "松风阁", "tgt_text": "谡谡长松作人语，开门出听又千回。海潮欲上寒江动，瓦屋微鸣小雨来。不用吹笙随燕婉，如聆广乐上蓬莱。往年曾向三茅听，饷我丹砂满玉杯。", "ctrl_text": "七言律诗"}
{"src_text": "冬日见桂花", "tgt_text": "北风吹倒碧琅玕，金粟栖枝露未乾。翠气遥连仙掌晓，天香微堕玉壶寒。明蟾照影临丹阙，青女销香著画栏。可是天翁露消息，小春先得一枝看。", "ctrl_text": "七言律诗"}
{"src_text": "访王君济", "tgt_text": "好溪沙渚更停桡，来访仙人王子乔。稚子候门如有喜，故人索酒不须招。门含古树春先到，帘映青山雪未消。老子红颜如昔日，只添白发不相饶。", "ctrl_text": "七言律诗"}
{"src_text": "寄同别峰", "tgt_text": "雨洒高城柳散丝，扁舟长忆送君时。前时书去惟凭客，今日诗成欲语谁？修竹娟娟当石净，归云故故入山迟。平生不解求人识，惭愧黄金铸子期。", "ctrl_text": "七言律诗"}
{"src_text": "棋", "tgt_text": "国手功名满世间，几多奇思上眉端。人心险处千机变，局面危时一著安。陈入乌江迷项羽，势穷赤壁走曹瞒。近来黑白无分晓，输与樵翁冷眼看。", "ctrl_text": "七言律诗"}
{"src_text": "七月十四夜宿东县明日登山上亭", "tgt_text": "海上归来访旧游，草堂开宴醉新秋。金花木落鱼初鲙，玉液香浮酒旋篘。展席凉风依绿树，振衣斜日濯清流。五年不见孙郎面，一笑相看总白头。", "ctrl_text": "七言律诗"}
{"src_text": "送友人金陵漕运", "tgt_text": "金陵从古帝王州，漕运君今事胜游。丹凤有台春树老，乌衣无国夕阳收。潮声挟雨翻蛟室，山气浮云结蜃楼。白发高堂日相待，早回兰桡莫淹留。", "ctrl_text": "七言律诗"}
{"src_text": "读陶隐居九锡文录呈赵虚一真士", "tgt_text": "独鹤能空鸡鹜群，仙阶还许世人闻。题诗未倚李太白，学道愿从茅长君。白鹿随车绕山木，丹砂出鼎染溪云。先生少留亦不恶，共读华阳九锡文。", "ctrl_text": "七言律诗"}
{"src_text": "过山寺", "tgt_text": "隔溪茅屋半开扉，缘护晴林昼打围。野鹿饮泉山影动，幽禽出树岸花飞。百年往事回头换，一路斜阳送客归。要识上方何处是？钟声隐隐隔烟霏。", "ctrl_text": "七言律诗"}
{"src_text": "雨后村行二首 其一", "tgt_text": "雨过沙头落涨痕，满林红叶自纷纷。水平路面高低见，风约溪声断续闻。老屋无桥横独木，沧洲欲雁起寒云。残芦头顶花如雪，莫是吟人鬓上分。", "ctrl_text": "七言律诗"}
{"src_text": "雨后村行二首 其二", "tgt_text": "泽国秋深景物非，西风猎猎又吹衣。路行落日离人去，山破寒烟独鸟飞。潮信到滩推月上，邻家停火候船归。村醪香软鲈鱼美，自笑吟边貌不肥。", "ctrl_text": "七言律诗"}
{"src_text": "苦竹村", "tgt_text": "篮舆轧轧路高低，苦竹村南古岘西。草舍爨茆留客饭，麦田焚棘断人蹊。花梢春意关禽语，石磴霜痕印虎蹄。心自爱閒身尚役，好山何处是真栖？", "ctrl_text": "七言律诗"}
{"src_text": "十里", "tgt_text": "官河十里数家庄，石埠门前系野航。梅月逢庚江雨歇，稻花迎午水风凉。桥横自界村南北，堠断难知里短长。倦矣野塘行瘦马，云山杳杳复苍苍。", "ctrl_text": "七言律诗"}
{"src_text": "秋晚别业偶成", "tgt_text": "平原渺渺路西东，豆叶才黄柿半红。獭下江潭塘水涸，鼠归墙屋野田空。烧烟不断经秋旱，草露无多彻夜风。行过小桥人住处，短篱清晓护畦菘。", "ctrl_text": "七言律诗"}
{"src_text": "为学古澹藏主题安庆金君美秀野次潘仲举韵", "tgt_text": "户外黄尘满地流，亭边山色转幽幽。牛无令斗残吾竹，客与俱来上某丘。池上小风花树午，夜深疏雨橘林秋。老翁独乐宁非计，正使先生忆钓游。", "ctrl_text": "七言律诗"}
{"src_text": "送菜藏主", "tgt_text": "日日秦淮送客船，江中八月雨如烟。道逢鸿雁东南去，眼见蟾蜍四五圆。美酒相看不成醉，黄花别后为谁妍。貉裘已弊秋风起，我正思归种石田。", "ctrl_text": "七言律诗"}
{"src_text": "用群字韵寄伯雨尊师", "tgt_text": "使轺草草索离群，南北东西不更闻。别去廿年如梦寐，山头一日忽逢君。蓬莱阁里呼明月，抚掌东边洗白云。诗律老苍无可说，祇须出酒觅论文。", "ctrl_text": "七言律诗"}
{"src_text": "商山四皓图", "tgt_text": "刘氏何如吕氏安，尺书便尔闯重关。空将鬓雪惊隆准，不道啼红惨玉颜。鸿鹄声寒悲晓殿，紫芝香冷怨秋山。千年犹昧深根术，又落巴童橘树间。", "ctrl_text": "七言律诗"}
{"src_text": "次仲举韵送亭上人", "tgt_text": "垂垂笠子上吴船，去过扬澜浪蹴天。狂客还寻破虱录，清童解识野狐禅。江来全蜀如衣带，云破中原见岳莲。唯有天边旧时月，还随老子发残年。", "ctrl_text": "七言律诗"}
{"src_text": "次王彦谦韵", "tgt_text": "升州逆旅竟何物，安识人间有子房。东野英年空说剑，临邛当日亦求凰。鱼生春水桃初雨，雉没高原草欲香。寄语归来双燕子，乌衣巷口又斜阳。", "ctrl_text": "七言律诗"}
{"src_text": "送姚子章庆元帅府掾", "tgt_text": "东方幕府才华盛，值世承平息虎貔。陈琳何烦工草檄，退之莫倚爱题诗。海静蛟龙怕钟鼓，天清蛮蜑识旌旗。前日元戎为饮酒，深衣宽博锦绅垂。", "ctrl_text": "七言律诗"}
{"src_text": "十六日弛儋庐州城西长安寺", "tgt_text": "庐州夜宿长安寺，紞紞城头鼓正严。独立春风犹问马，爱看明月自钩帘。从人劝酒拈浮蚁，有客哦诗拟撒盐。幸得梅花照残夜，未妨长啸倚东檐。", "ctrl_text": "七言律诗"}
{"src_text": "送坚上人还云门次顾仲瑛韵", "tgt_text": "送客去游梁楚间，桃花开半含花斑。幽兰白雪令人瘦，凤凰麒麟何日还。江作蛇行过全楚，天将云去见三山。借问石城在何处？不缘离别损朱颜。", "ctrl_text": "七言律诗"}
{"src_text": "次韵王彦强见怀", "tgt_text": "美人住在云门西，望到每朝乌欲栖。近报綵舟来候我，寄将锦字是亲题。荷花日落江相映，芳草春深路转迷。更怜把烛裁诗夜，还梦城南旧主啼。", "ctrl_text": "七言律诗"}
{"src_text": "赋得越山越水", "tgt_text": "贺家湖上又秋风，放翁宅前东复东。两行云树忽远近，十里荷花能白红。游人濯足银河上，越女梳头青镜中。我欲张帆上南斗，扶桑碧海与天通。", "ctrl_text": "七言律诗"}
{"src_text": "送刘好古归武昌", "tgt_text": "游子结束向何处，城中雪花几尺围。去家万里多梦见，辞亲十年今始归。道士吹箫赤壁下，行人泊舟黄鹤矶。我亦张帆拂南斗，卧看明月去如飞。", "ctrl_text": "七言律诗"}
{"src_text": "用马中丞韵送志能贺冬之京师", "tgt_text": "停酒更唱车遥遥，官船打鼓回春潮。凤曹合引金闺彦，骢马尚随方盖轺。五日乐成黄道正，万年觞进紫宸朝。清班陪谒三云殿，仙伯神官手屡招。", "ctrl_text": "七言律诗"}
{"src_text": "梅魄", "tgt_text": "处士孤魂不可招，夜深疑与雪俱消。香流东阁风吹树，梦过西湖月满桥。隔岁冰霜哀契阔，空山玉雪想孤标。萧萧翠袖令人瘦，莫遣尊中一片飘。", "ctrl_text": "七言律诗"}
{"src_text": "越乡次旧韵", "tgt_text": "兴来不买剡溪船，匹马冲寒款著鞭。绕驿水声残雪夜，半桥山影夕阳天。雁横云宕犹千里，春入梅花又一年。唤仆更寻前处宿，有诗还和旧时篇。", "ctrl_text": "七言律诗"}
{"src_text": "白沙早程", "tgt_text": "听得邻鸡便问程，前涂犹有客先登。官河半落长桥月，僧塔疏明昨夜灯。古渡潮生鸥浸梦，野田风急浪归塍。雁山喜入新诗眼，踏破秋云最上层。", "ctrl_text": "七言律诗"}
{"src_text": "乐成", "tgt_text": "万叶萧萧独厌听，长江日脚未全晴。豆遗晨垄芽齐白，稻尽秋田孕更青。偶向前村逢断岸，欲寻古寺傍山行。嫩寒日暮添萧索，无那新来禁酒亭。", "ctrl_text": "七言律诗"}
{"src_text": "辛亥玉川问归", "tgt_text": "松菊当年手自栽，故山招我赋归来。石桥冲晓霜蹄滑，梅路偷晴雪眼开。家在梦中犹未到，春于腊底已先回。关河风景依然在，千古兴亡付一杯。", "ctrl_text": "七言律诗"}
{"src_text": "丙子泛舟登奥", "tgt_text": "鸡埘豚阱半榛荆，村北村南感易生。雨过雪消连日冻，潮平水歇下塘声。鸦啼古树寒烟湿，人谒荒祠小艇横。一段乡情浑漠漠，隔江斜日暗孤城。", "ctrl_text": "七言律诗"}
{"src_text": "次晚春韵", "tgt_text": "燕幕沈沈春昼永，閒敲棋子小阑东。拍天涨绿连朝雨，满地残红昨夜风。草际梦回诗有债，柳边寒薄絮无功。韶光暗换年年事，莫遣閒愁著鬓中。", "ctrl_text": "七言律诗"}
{"src_text": "东林废寺", "tgt_text": "白社寥寥度岁华，客来犹记话分茶。桥横山郭前溪路，树隔厨烟何处家？官马放归门径草，野僧移去石泉花。荒原相接多邻冢，祭扫人还噪暮鸦。", "ctrl_text": "七言律诗"}
{"src_text": "送朵儿只国王之辽东", "tgt_text": "奕世名王策骏功，建分茅土镇辽东。玉符金印传孙子，铁券丹书誓始终。沧海断霞连虎帐，黑河飞雪暗雕弓。莫忘圣武艰难日，四杰从容陟降同。", "ctrl_text": "七言律诗"}
{"src_text": "和宋学士晚出丽正门", "tgt_text": "暮光霞彩炫金题，绛阙高居雉堞低。上相楼台连御苑，中郎车骑过沙堤。皂雕孤捩凌云翮，紫雁双翻蹀雪蹄。回首上林凉月夜，蕊珠多是凤凰栖。", "ctrl_text": "七言律诗"}
{"src_text": "送陈杏林赴潮州医学教授", "tgt_text": "三千驿路上滩船，九品医官半百年。药市得钱添月俸，杏林收谷当公田。北书渐觉江鸿远，南食初尝海鳄鲜。不用越巫驱瘴疠，家家传取卫生篇。", "ctrl_text": "七言律诗"}
{"src_text": "宿魏仲远宅", "tgt_text": "每忆君家好兄弟，轻舟远出践深期。春风吹雨曹娥渡，夕照满山虞舜祠。即问寒暄如梦寐，各言加饭慰相思。重来应记呼灯处，夏盖山前月上迟。", "ctrl_text": "七言律诗"}
{"src_text": "郊礼庆成", "tgt_text": "郊丘亲祀自吾皇，夙驾銮舆建太常。冕服并行周典礼，乐歌不数汉文章。清台夜奏灵光紫，温室朝迎瑞日黄。今代侍臣多马郑，明时应许议明堂。", "ctrl_text": "七言律诗"}
{"src_text": "送阁学士赴上都", "tgt_text": "从官万骑拥銮舆，东阁词臣载宝书。雨过草肥金络马，月明山转紫驼车。龙庭日近瀛洲路，滦水天高玉帝居。明日仙凡便相隔，少年寮吏谩踌躇。", "ctrl_text": "七言律诗"}
{"src_text": "题倪元镇纨扇", "tgt_text": "野水见落日，幽人殊未还。白云满洲渚，搔首问青天。", "ctrl_text": "五言绝句"}
{"src_text": "题松雪竹石", "tgt_text": "幽篁碧悄悄，白石白粼粼。帝子吹笙罢，月明愁杀人。", "ctrl_text": "五言绝句"}
{"src_text": "子昂画", "tgt_text": "汀洲木叶下，斜日倚湘娥。我欲采芳草，洞庭秋水多。", "ctrl_text": "五言绝句"}
{"src_text": "倪氏雨竹", "tgt_text": "落日楚江深，鹧鸪啼远林。相思不可见，池上写春阴。", "ctrl_text": "五言绝句"}
{"src_text": "宝林八咏 飞来峰", "tgt_text": "山似琅玕小，地将秦望雄。越王歌舞处，长作梵王宫。", "ctrl_text": "五言绝句"}
{"src_text": "箫台八景 其一 云门福地", "tgt_text": "古帝南巡事已非，土阶茅屋尚依依。夜深月底吹箫去，度得云门一曲归。", "ctrl_text": "七言绝句"}
{"src_text": "箫台八景 其二 盖竹洞天", "tgt_text": "蝙蝠翻云似白鸦，石林玉气乱晴霞。山中鸡犬应相笑，溪上红桃几树花。", "ctrl_text": "七言绝句"}
{"src_text": "箫台八景 其三 双瀑飞泉", "tgt_text": "雨洗天根云洞幽，黑蛟飞雹舞长湫。只应壮士思酣战，组练相衔夜不收。", "ctrl_text": "七言绝句"}
{"src_text": "箫台八景 其四 箫台明月", "tgt_text": "山月峥嵘露玦环，石楼香冷白云间。玉箫吹裂阶前竹，骑鹤仙人去不还。", "ctrl_text": "七言绝句"}
{"src_text": "箫台八景 其五 白鹤晨钟", "tgt_text": "风约疏钟下窈冥，天南曙月飐飞星。驼鸣阊阖嚣声起，老鹤巢深梦未醒。", "ctrl_text": "七言绝句"}
{"src_text": "箫台八景 其六 紫芝晚磬", "tgt_text": "萧萧清磬出云迟，月死空林日气微。重过紫芝山下路，坏桥灯火照人衣。", "ctrl_text": "七言绝句"}
{"src_text": "箫台八景 其七 东塔云烟", "tgt_text": "海月四更移塔去，天风万里擘松开。烟销日出无人到，独自看云山上来。", "ctrl_text": "七言绝句"}
{"src_text": "箫台八景 其八 西岑松雪", "tgt_text": "山上行人如冻蝇，西厓日出澹青荧。太阴积雪草木缩，留得孤松长茯苓。", "ctrl_text": "七言绝句"}
{"src_text": "六月初十日雨止月出坐大桂树旁西风先秋", "tgt_text": "软玉衣裳翡翠环，暖笙初学凤锦蛮。广寒宫阙西风紧，一夜天香满世间。", "ctrl_text": "七言绝句"}
{"src_text": "得故人书", "tgt_text": "风前一纸故人书，上说相思下起居。却道梅溪新事业，声名全胜绍兴初。", "ctrl_text": "七言绝句"}
{"src_text": "春风", "tgt_text": "春风随处作春晴，杨柳依依绿未成。昨夜池塘新雨足，蛙声刚乱读书声。", "ctrl_text": "七言绝句"}
{"src_text": "过钓台", "tgt_text": "赤龙已挟故人飞，却爱清江理钓丝。入觐匆匆谋去就，当时犹悔见机迟。", "ctrl_text": "七言绝句"}
{"src_text": "农事", "tgt_text": "落日蜻蜓处处飞，槿花门巷豆花篱。行逢野老问农事，稻雨湿衣香未知。", "ctrl_text": "七言绝句"}
{"src_text": "天台道中闻天香写赠胡仲宾", "tgt_text": "万斛天香夜气收，晓风凉月酿清秋。诗人试与评花品，定是人间第一流。", "ctrl_text": "七言绝句"}
{"src_text": "送李仲羽归江东因寄伯循御史", "tgt_text": "江中八月雨如烟，去买徐州送客船。采石山头送李白，身骑明月上青天。", "ctrl_text": "七言绝句"}
{"src_text": "送蔡飞卿之维扬", "tgt_text": "送君直渡秦淮水，风急桃花飞过江。自有行人回首处，升州山色满船窗。", "ctrl_text": "七言绝句"}
{"src_text": "送缑山侯氏宅", "tgt_text": "海东月明九万里，照见山头白鹤还。竹几匡床清似雪，不知门外是缑山。", "ctrl_text": "七言绝句"}
{"src_text": "赠灵岩秀禅师", "tgt_text": "北林日午煖如烘，尽日溪行曲折中。自爱敲冰看鱼上，山头树影落溪红。", "ctrl_text": "七言绝句"}
{"src_text": "雪屋为通上人作", "tgt_text": "倒挽天河转翠微，玉虬鳞甲满天飞。道人结屋东边住，爱看晴花不掩扉。", "ctrl_text": "七言绝句"}
{"src_text": "偶书所感", "tgt_text": "钟鼎山林易地难，丈夫出处正相关。绣鞍大马都门道，却忆西楼看碧山。", "ctrl_text": "七言绝句"}
{"src_text": "清明郊行", "tgt_text": "清明处处麦风斜，诗老得閒长在家。远树小村千瓦雪，不知落日上梨花。", "ctrl_text": "七言绝句"}
{"src_text": "赠胡仲宾", "tgt_text": "九月风多裋褐单，剑光抱月忽飞还。人言华顶峰前路，正在白云飞处山。", "ctrl_text": "七言绝句"}
{"src_text": "送辅贤出山作首尾吟二首 其一", "tgt_text": "儒官不畏简书催，拄杖休惊石上苔。行到水穷云起处，路从四十九盘来。", "ctrl_text": "七言绝句"}
{"src_text": "送辅贤出山作首尾吟二首 其二", "tgt_text": "路从四十九盘来，树底看云首独回。客里不知身是客，向人犹爱话箫台。", "ctrl_text": "七言绝句"}
{"src_text": "送人", "tgt_text": "送子江头水亦悲，更能随我定何时？垂杨但为秋来瘦，不为秋来有别离。", "ctrl_text": "七言绝句"}
{"src_text": "次萨使君韵四首 其一", "tgt_text": "乌几绳床诗梦熟，惊闻风雨欲翻江。酒醒忆是长芦寺，半夜松声绕北窗。", "ctrl_text": "七言绝句"}
{"src_text": "次萨使君韵四首 其二", "tgt_text": "大江北岸望南岸，山色微茫似破罾。石马麒麟竟何有，南公空说晋诸侯。", "ctrl_text": "七言绝句"}
{"src_text": "次萨使君韵四首 其三", "tgt_text": "使客匆匆感岁华，杏花消息又桃花。江南佳丽春风见，柳絮楼台十万家。", "ctrl_text": "七言绝句"}
{"src_text": "次萨使君韵四首 其四", "tgt_text": "江气萧萧如过雨，起看北斗挂船头。犹忆前年称使客，卧听笳鼓入扬州。", "ctrl_text": "七言绝句"}
{"src_text": "新月", "tgt_text": "光中新见仙人迹，桂树初生影未浓。仰望青天如止水，西头一瓣玉芙蓉。", "ctrl_text": "七言绝句"}
{"src_text": "九霞听松图", "tgt_text": "不到茅山又五年，煮茶更试碧云泉。山中百事便静者，惟苦松声搅醉眠。", "ctrl_text": "七言绝句"}
{"src_text": "夜梦老人身长而峨冠自称住钓台仆意其为严子陵居旁者曰此朱元晦也梦中作诗遗之既觉犹能成诵", "tgt_text": "赤龙飞起九天开，缘底先生住钓台。昨夜月明烟水阔，白鸥飞去又飞来。", "ctrl_text": "七言绝句"}
{"src_text": "简古元瑞上人", "tgt_text": "竹扉花牖雨声新，一榻清风不著尘。石笋山中旧时客，幸来相就说前身。", "ctrl_text": "七言绝句"}
{"src_text": "过青枫岭王贞妇庙", "tgt_text": "山下江流幸自清，山头明月已无情。此心若愧王贞节，莫向清枫岭上行。", "ctrl_text": "七言绝句"}
{"src_text": "寄朱希颜二首 其一", "tgt_text": "城头鼓鼜雨凄凄，溪子牵船上恶溪。会有行人回首处，两边枫树郭公啼。", "ctrl_text": "七言绝句"}
{"src_text": "寄朱希颜二首 其二", "tgt_text": "江边鸿雁下年年，客子何由两鬓玄。七十二滩秋月白，荻花风落钓鱼船。", "ctrl_text": "七言绝句"}
{"src_text": "寄达兼善", "tgt_text": "城上乌啼欲闭门，萧萧风雨又黄昏。无端画角连云起，铁铸梅花亦断魂。", "ctrl_text": "七言绝句"}
{"src_text": "寄萨天锡二首 其一", "tgt_text": "月子纤纤青海头，使君昨夜过扬州。城中高结琼花样，去听吹箫何处楼。", "ctrl_text": "七言绝句"}
{"src_text": "寄萨天锡二首 其二", "tgt_text": "二月江城未见花，笛声哀怨起谁家？曲中大半伤离别，马上无人写琵琶。", "ctrl_text": "七言绝句"}
{"src_text": "祠宇观登楼三首 其一", "tgt_text": "先生长出访丹砂，去入何宫道士家。不是山南即山北，款门先觅看黄花。", "ctrl_text": "七言绝句"}
{"src_text": "祠宇观登楼三首 其二", "tgt_text": "凤凰台前看明月，姓名从此落人间。西风昨夜吹庭树，又逐閒云过别山。", "ctrl_text": "七言绝句"}
{"src_text": "祠宇观登楼三首 其三", "tgt_text": "祠宇观前斸茯苓，偶登高阁眼为青。西南到江三百里，只此案头双砚屏。", "ctrl_text": "七言绝句"}
{"src_text": "舟过吴江二首 其二", "tgt_text": "二十四番花信老，溪头红减绿初肥。东君也是多情思，尽日扶持柳絮飞。", "ctrl_text": "七言绝句"}
{"src_text": "怀萨使君", "tgt_text": "人到中年畏别离，况逢多病转相思。夜深风雨满高竹，自起挑灯读寄诗。", "ctrl_text": "七言绝句"}
{"src_text": "华山图", "tgt_text": "紫髯绿发如飞仙，白驴偷吃种芝田。二月三月春气盛，山头桃花红入天。", "ctrl_text": "七言绝句"}
{"src_text": "莱上人弱水颂", "tgt_text": "岂无船筏奈君何，生怕无风水自波。碧海倒流三万里，手提明月上银河。", "ctrl_text": "七言绝句"}
{"src_text": "次韵萨天锡杂咏四首 其一", "tgt_text": "题门人至从书凤，写字谁怜可博鹅。独露亭中未归客，懒闻成癖奈诗何。", "ctrl_text": "七言绝句"}
{"src_text": "次韵萨天锡杂咏四首 其二", "tgt_text": "乌衣更无王谢宅，青山好在仲宣楼。南堂明月无人管，清簟疏帘夜夜秋。", "ctrl_text": "七言绝句"}
{"src_text": "次韵萨天锡杂咏四首 其三", "tgt_text": "僧学蜜蜂开牖户，山中八月未知秋。银床正换养花水，屋上一声黄栗留。", "ctrl_text": "七言绝句"}
{"src_text": "次韵萨天锡杂咏四首 其四", "tgt_text": "明月相窥怜我瘦，幽云不动妒僧閒。病馀无力看宾客，独露亭南数碧山。", "ctrl_text": "七言绝句"}
{"src_text": "陪观志能萨天锡二使君游城西光孝寺", "tgt_text": "客子知寒归未归，北风鸿雁又南飞。东家借马看黄菊，头白山僧开竹扉。", "ctrl_text": "七言绝句"}
{"src_text": "老莺", "tgt_text": "千丝影里一梭金，织得閒愁满绿阴。花外不知春已去，绵蛮犹自语芳心。", "ctrl_text": "七言绝句"}
{"src_text": "次崇禧真人徐景周韵送茅山镇长冯秦卿", "tgt_text": "与君游久最知我，借问谁能似我閒。即买扁舟过淮去，舒州城上望钟山。", "ctrl_text": "七言绝句"}
{"src_text": "次萨天锡韵", "tgt_text": "江上杨柳又青青，双橹复作鹅鹳鸣。中流击楫渡江去，夜半啼鸡非恶声。", "ctrl_text": "七言绝句"}
{"src_text": "病起用伯循御史韵二首 其一", "tgt_text": "何言痛饮是吾师，病覆壶觞亦废诗。客久自应甘寂寞，独怜夜雨打窗时。", "ctrl_text": "七言绝句"}
{"src_text": "病起用伯循御史韵二首 其二", "tgt_text": "病起无聊带减围，看花惊有未开枝。主家十二楼中见，烂熳春风祇自知。", "ctrl_text": "七言绝句"}
{"src_text": "题王士让御史所藏画卷 其一 风雨回舟", "tgt_text": "天昏地黑蛟龙恶，风雨如山擘不开。舟中自有刺蛟手，笑杀舟师捩舵回。", "ctrl_text": "七言绝句"}
{"src_text": "题王士让御史所藏画卷 其二 古庙折碑", "tgt_text": "山上荒祠山下溪，系牲断石是谁题？落日行人更回首，青枫树里鹧鸪啼。", "ctrl_text": "七言绝句"}
{"src_text": "送茂上人二首 其一", "tgt_text": "五湖春水绿溶溶，两岸花开斗白红。欲买扁舟随汝去，卧听疏雨打南篷。", "ctrl_text": "七言绝句"}
{"src_text": "送茂上人二首 其二", "tgt_text": "二月狂风已不禁，天笼大野日阴阴。高斋一夜听新雨，想见城东柳色深。", "ctrl_text": "七言绝句"}
{"src_text": "病中", "tgt_text": "化工弄春手未滑，虚负几番花信风。自倚东园花未遍，故将小病恼诗翁。", "ctrl_text": "七言绝句"}
{"src_text": "书岳法师屏", "tgt_text": "眼中有客久不见，长见白云成往还。风著纸窗疑是雨，酒醒忽忆在南山。", "ctrl_text": "七言绝句"}
{"src_text": "宿枣树湾", "tgt_text": "枣树湾西乱石矼，萧萧落木见秋江。渔郎击楫悲歌意，不道风吹上客窗。", "ctrl_text": "七言绝句"}
{"src_text": "江头春日", "tgt_text": "江头杨柳弄黄金，柳下春江绿已深。可见东风能富贵，吹将红紫上园林。", "ctrl_text": "七言绝句"}
{"src_text": "送上虞黄万石作天台教", "tgt_text": "昔年曾向天台去，走上璚楼看日生。跳出海波三丈许，始闻山下一鸡鸣。", "ctrl_text": "七言绝句"}
{"src_text": "次萨使君六合诗韵二首 其一", "tgt_text": "瞿塘雪解水初回，浪触金山怒转雷。惟有诗人天亦爱，迎船怪雨为君开。", "ctrl_text": "七言绝句"}
{"src_text": "次萨使君六合诗韵二首 其二", "tgt_text": "梦驱枢郎发船去，两舷成与岐龙撞。醒时呼童开户看，月在青天天在江。", "ctrl_text": "七言绝句"}
{"src_text": "用志能台郎韵寄萨使君今为江南诸道御史台令史", "tgt_text": "金尽壮士安足惜，酒多好怀聊复开。昨夜东家借生马，升州高处望君来。", "ctrl_text": "七言绝句"}
{"src_text": "题李遵道枯木竹石图", "tgt_text": "谪仙夜入雷电室，捕得飞来石上梭。却斫灵槎挂明月，横吹玉笛上天河。", "ctrl_text": "七言绝句"}
{"src_text": "十二月十三日登凤凰台望淮南雪中诸山兼书道上所见二首 其一", "tgt_text": "雪花一丈欲齐楼，人住凤凰台上头。雪隔淮南数千里，青山断处是滁州。", "ctrl_text": "七言绝句"}
{"src_text": "十二月十三日登凤凰台望淮南雪中诸山兼书道上所见二首 其二", "tgt_text": "貂帽金鞲绿裤襦，骑童自狎小毡车。黄金博得歌姬笑，却笑先生夜读书。", "ctrl_text": "七言绝句"}
{"src_text": "次梁有章韵", "tgt_text": "谁怜范叔老犹寒，客里兼旬酒榼乾。天若无情天亦老，自调绿绮向君弹。", "ctrl_text": "七言绝句"}
{"src_text": "怀萨使君二首 其一", "tgt_text": "憎夜还闻蟋蟀吟，定知秋色上青林。坐看黄叶落四五，记得题诗入绿阴。", "ctrl_text": "七言绝句"}
{"src_text": "怀萨使君二首 其二", "tgt_text": "山雨萧萧到楚回，夜凉鸿雁渐应来。题诗满壁无人看，墙下玉簪花又开。", "ctrl_text": "七言绝句"}
{"src_text": "送谢仲连小□巡检", "tgt_text": "承平已久桴鼓息，事简官清只煮茶。山崦东西足僧寺，时时骑马看黄花。", "ctrl_text": "七言绝句"}
{"src_text": "送卫县尹", "tgt_text": "轩辕羽仗上云霄，天上璚台绛节朝。桂树阴阴明月出，画屏西畔听吹箫。", "ctrl_text": "七言绝句"}
{"src_text": "静轩卷", "tgt_text": "沈沈院落无人语，燕子归来柳絮初。行绕东池日卓午，春风吹乱一床书。", "ctrl_text": "七言绝句"}
{"src_text": "丙子五日雪", "tgt_text": "南土冬暄又无雨，今年春雪没行车。夜深户下如月白，自起开窗读汉书。", "ctrl_text": "七言绝句"}
{"src_text": "送冯秦卿", "tgt_text": "天下承平边事小，将军卧治莫谈兵。公庭吏散无来客，自数阶前挝鼓声。", "ctrl_text": "七言绝句"}
{"src_text": "送宋武官尉安康之桐城", "tgt_text": "令人作恶惟离别，今日江头送客还。赢得秋风斜照里，倚篷满意看青山。", "ctrl_text": "七言绝句"}
{"src_text": "送宋武臣之桐城", "tgt_text": "欲霜江气已飕飕，鸿雁南飞木叶愁。好为故人连夜饮，平明笳鼓出扬州。", "ctrl_text": "七言绝句"}
{"src_text": "用观志能韵寄萨使君", "tgt_text": "杏花落后见辛夷，烈士无歌忆别离。春草池塘蛙吹早，斜阳巷陌燕归迟。", "ctrl_text": "七言绝句"}
{"src_text": "过贾元寔宅", "tgt_text": "共过故人溪上宅，春风野水欲绵绵。先生半月无诗思，恐有新诗在雪边。", "ctrl_text": "七言绝句"}
{"src_text": "赵汝甫枯木竹石卷", "tgt_text": "中林黄叶净沄沄，眼底峥嵘见此君。清晓东池看黄菊，凤毛无数落春云。", "ctrl_text": "七言绝句"}
{"src_text": "姑苏台", "tgt_text": "阊门杨柳自春风，水殿幽花泣露红。飞絮年年满城郭，行人不见馆娃宫。", "ctrl_text": "七言绝句"}
{"src_text": "折梅", "tgt_text": "短棹扁舟泊钓台，寒梅一树倚云开。折花非为添题品，要看春从何处来。", "ctrl_text": "七言绝句"}
{"src_text": "喜闻开经筵口号", "tgt_text": "封事如蚕照绿函，九关虎豹静眈眈。天垂赤县神州外，地入黄旗紫盖南。", "ctrl_text": "七言绝句"}
{"src_text": "送人兼简丁仲容", "tgt_text": "忽忆龙河水西寺，两株桂树绕千回。若见阿苏烦借问，汝耶何日浙东来？", "ctrl_text": "七言绝句"}
{"src_text": "题竹", "tgt_text": "翩翩ㄠ凤下晴空，半入江云半落风。忆昔潇湘泊船处，玉箫声断月明中。", "ctrl_text": "七言绝句"}
{"src_text": "九日登应天塔", "tgt_text": "宝林寺里应天塔，老子题诗最上头。九日登高望南北，青天咫尺是神州。", "ctrl_text": "七言绝句"}
{"src_text": "柳桥渔唱", "tgt_text": "杨柳桥头杨柳青，西边即是越王城。城中大官听艳曲，半是美人肠断声。", "ctrl_text": "七言绝句"}
{"src_text": "吴王纳凉图", "tgt_text": "六月长洲水殿凉，酒酣挥袖倚新妆。芙蓉露冷秋云薄，回首西风响屧廊。", "ctrl_text": "七言绝句"}
{"src_text": "游艮岳", "tgt_text": "一沼何堪役万民，一峰将使九州贫。江山假设方成就，真个江山已属人。", "ctrl_text": "七言绝句"}
{"src_text": "送人归桐江", "tgt_text": "读书不谒万乘君，挟策肯傍诸侯门。啸歌苏台晚山碧，濯足洞庭秋水浑。千金未易买骏骨，一饭岂足哀王孙。风尘拂衣且归去，高卧桐江烟水村。", "ctrl_text": "七言律诗"}
{"src_text": "送王止善归茅山", "tgt_text": "句曲仙人止善君，乱离何处避尘氛。独乘一苇淩沧海，谁共三茅管白云。丹井洗瓢分石髓，宝函封检秘天文。他年定有方壶约，几夜苏台候鹤群。", "ctrl_text": "七言律诗"}
{"src_text": "游平江瑞光寺", "tgt_text": "水殿云廊取次开，不论庐阜与天台。窗间燕雀驯相近，池上龟鱼唤亦来。春雨久荒红药圃，香烟遍烧碧莲台。上方似可容吾隐，也伴高僧坐石苔。", "ctrl_text": "七言律诗"}
{"src_text": "送学无遇长老归江南", "tgt_text": "新赐袈裟染茜红，拈花消息悟灵峰。大开海会容三教，远致嵩呼祝九重。贝叶有书驮白马，葛藤无语问黄龙。湖船满载燕山月，归照招提万树松。", "ctrl_text": "七言律诗"}
{"src_text": "送钱万户归泉南", "tgt_text": "八月归来下泽车，将军此意复何如。十年不佩封侯印，万卷惟收教子书。风月祇今尊有酒，江湖何处食无鱼。建溪为谢罗从事，久不题诗寄竹居。", "ctrl_text": "七言律诗"}
{"src_text": "陈朝桧", "tgt_text": "千年老桧上青霄，三阁花飞不动摇。香骨自来盘左纽，苦心未忍弃前朝。蛟龙并立江云黑，鸾凤双啼海雾消。想得龟蒙题咏处，殿头风雨正萧条。", "ctrl_text": "七言律诗"}
{"src_text": "题倪幻霞云松图", "tgt_text": "九峰只在泖云西，松下来寻隐者栖。隐者不归空见画，满山风雨夜猿啼。", "ctrl_text": "七言绝句"}
{"src_text": "至正二十一年春三月二日同孙大雅张孟肤縻仲明登虎丘访居中禅师不遇留题平远堂", "tgt_text": "三月二日春增华，泛舟也到王珣家。山中碧泉似?醁，岩下绿草如袈裟。荒坟无人见白虎，新城有树啼青鸦。居中老禅不得会，空索剑池同煮茶。", "ctrl_text": "七言律诗"}
{"src_text": "赠绫锦墩隐者钱庆馀", "tgt_text": "手拄乌藤五尺长，山行时著古衣裳。缺文自补云间志，卖药多收海上方。茆屋秋风催酿秫，锦墩春雨看移桑。野人笑指长安路，马足车尘有底忙。", "ctrl_text": "七言律诗"}
{"src_text": "右丞春溪捕鱼", "tgt_text": "前滩罾兮后滩网，鱼兮鱼兮何所往。桃花锦浪绿杨村，浦溆忽闻渔笛响。我行笠泽熟此图，顿起桃源鸡犬想。不如归向茅屋底，老瓦盆中醉春酿。", "ctrl_text": "七言律诗"}
{"src_text": "米友仁画卷", "tgt_text": "元章笔端有奇趣，时洒烟云落缣素。峰峦百叠倚晴空，人家掩映知何处。归帆直入青冥濛，曲港荷香有路通。更爱涪翁清绝句，相携飞上蓬莱宫。", "ctrl_text": "七言律诗"}
{"src_text": "赵千里画", "tgt_text": "猗欤千里诸王孙，画图犹见二李存。盘回虚阁凌空起，苍郁长林来雨繁。仙姬仙客居绝境，试展殊觉晴云翻。持向故山茅屋底，咫尺却拟蓬莱根。", "ctrl_text": "七言律诗"}
{"src_text": "山居深趣图", "tgt_text": "猗欤太史诸王孙，生绡画出昆仑根。枯槎菌蠹厄野火，溪园秋雨琅玕繁。天寒岁暮碣石馆，囊书日见玄云翻。持向故山茅屋底，倚看屈曲大江奔。", "ctrl_text": "七言律诗"}
{"src_text": "水竹山居图", "tgt_text": "结茅山阴溪之曲，最爱轩窗对修竹。四时谡谡动清风，三径萧萧戛寒玉。也知一日不可无，彼且恶乎免尘俗。夜深飞梦绕湘江，廿五清弦秋水绿。", "ctrl_text": "七言律诗"}
{"src_text": "陆探微层峦曲坞", "tgt_text": "六法斯图见，神奇指掌分。万峰凝翠霭，一水弄清纹。树密猿啼苦，桥回鸟唤群。溪边有茅屋，处处挂斜曛。", "ctrl_text": "五言律诗"}
{"src_text": "阎立本西岭春云", "tgt_text": "西山高五台，缥缈出蓬莱。春半花争发，宵征客倦来。短桥流曲水，危壁覆苍苔。宣庙曾留赏，临风愧匪材。", "ctrl_text": "五言律诗"}
{"src_text": "秋岭归云", "tgt_text": "峰色秋还好，云容晚更亲。瀑泉落霄汉，霜树接居邻。静处耽奇尚，消閒觅旧因。悠悠桥畔路，终日少风尘。", "ctrl_text": "五言律诗"}
{"src_text": "吴道玄五云楼阁", "tgt_text": "碧树围青幄，群峰列嶂来。卿云分五色，鹊观倚三台。仙客乘春至，山翁向暮回。高深无限思，之子总神材。", "ctrl_text": "五言律诗"}
{"src_text": "王右丞雪溪图二首 其一", "tgt_text": "晓径沾衣湿，登台试屐危。乾坤增壮观，江海得深期。历乱瑶华吐，纷披玉树枝。精微谁与并？顾陆颇相宜。", "ctrl_text": "五言律诗"}
{"src_text": "王右丞雪溪图二首 其二", "tgt_text": "碧树拥江扉，朱帘卷翠微。崇朝无客过，傍晚有渔归。岭耀梅重白，堤萦絮正飞。若留清夜赏，铅粉更光辉。", "ctrl_text": "五言律诗"}
{"src_text": "右丞辋川图三首 其一", "tgt_text": "潇洒开元士，神图绘辋川。树深疑垞小，溪静见沙圆。径竹分青霭，庭槐敛暮烟。此中有高卧，敧枕听飞泉。", "ctrl_text": "五言律诗"}
{"src_text": "右丞辋川图三首 其二", "tgt_text": "画里诗仍好，萦回自一川。湖晴岚气爽，浪静柳阴圆。赋咏成珠玉，经营起雾烟。当年满朝士，若个在林泉。", "ctrl_text": "五言律诗"}
{"src_text": "李昭道画卷", "tgt_text": "人爱山居好，何如此际便。家规仍小异，幽致更超然。暮霭映高树，柴扉绕细泉。新图不可再，展阅忆唐贤。", "ctrl_text": "五言律诗"}
{"src_text": "关仝秋山凝翠", "tgt_text": "绝壁孤亭迥，千峰落日曛。沙明江上树，客带洞前云。市散鸡鸣远，村荒犬吠闻。一天秋色好，多向此中分。", "ctrl_text": "五言律诗"}
{"src_text": "赵大年秋村暮霭", "tgt_text": "曲磴平冈外，遥峰落照沈。人家三径僻，烟树几村深。渔唱流寒碧，樵歌步夕阴。悠然怀旧侣，山馆散清音。", "ctrl_text": "五言律诗"}
{"src_text": "赵松雪重江叠嶂二首 其一", "tgt_text": "江色千重碧，烟光无限青。数峰横翠黛，一径入层扃。倚市柳为幄，迎人花自馨。征帆遥点点，渔唱起沧溟。", "ctrl_text": "五言律诗"}
{"src_text": "赵松雪重江叠嶂二首 其二", "tgt_text": "摩诘诗兼画，斯图若比肩。江深烟浪接，山出晓云连。柳市疏钟断，花林青旆悬。鸥波风日好，瞻对使人怜。", "ctrl_text": "五言律诗"}
{"src_text": "子久为危太朴画", "tgt_text": "子久丹青好，新图更擅长。浮空烟水阔，倚岸树阴凉。咫尺分浓澹，高深见渺茫。知君珍重意，愈久岂能忘。", "ctrl_text": "五言律诗"}
{"src_text": "王维终南草堂", "tgt_text": "昔人谢政后，生事此山中。树洒虚堂雨，泉飞隔浦风。喜无舟楫至，旋有鹤猿通。应识无声妙，临窗展未穷。", "ctrl_text": "五言律诗"}
{"src_text": "郭忠恕仙山楼观", "tgt_text": "叠嶂云仍起，崇山境转幽。溪云千顷雪，松籁一林秋。长啸临朱阁，清游卧石楼。桥回泉溜远，消尽古今愁。", "ctrl_text": "五言律诗"}
{"src_text": "李成寒林图", "tgt_text": "岭高霜自结，风劲入寒时。日落晚山碧，林空流水悲。栖鸦寻树早，瘦蹇下冈迟。无限黄尘满，幽栖总不知。", "ctrl_text": "五言律诗"}
{"src_text": "野望", "tgt_text": "平林方漠漠，野水正汤汤。苍莽日欲暮，年华客异乡。草店月初冷，村路迂更长。渡头人散后，渔父正鸣榔。", "ctrl_text": "五言律诗"}
{"src_text": "董源小幅", "tgt_text": "烟水冥迷山远近，高山临水更清寒。茆堂深倚林中搆，商舶遥从海岛还。云起乱峰生巧思，鸟飞残照入遐观。生绡仅尺无穷意，谁识经营惨澹间。", "ctrl_text": "七言律诗"}
{"src_text": "顾恺之秋江晴嶂", "tgt_text": "从来六法重长康，染得新图更郁苍。万顷远横秋镜阔，千重林立彩云长。村村鸡犬鸣晴昼，两两樵渔话夕阳。无限风烟谁得似？欲将此处付行藏。", "ctrl_text": "七言律诗"}
{"src_text": "陆探微员峤仙游", "tgt_text": "梅阁重重翠绕遮，时时云气飐平沙。千峰树色藏朝雨，百道江声送晚霞。洞古数留仙子迹，溪回深护羽人家。遨游每忆无尘地，咫尺仍堪阅岁华。", "ctrl_text": "七言律诗"}
{"src_text": "张僧繇翠嶂瑶林", "tgt_text": "前峰突兀后峰攒，万木彫残景色阑。仙馆无人清磐杳，瑶蹊有客碧萝寒。一缣点染空青远，六法精深秀色团。寄语故人珍袭处，僧繇还属画中看。", "ctrl_text": "七言律诗"}
{"src_text": "张僧繇霜林云岫", "tgt_text": "六朝画史知无几，吴下僧繇独擅场。百叠苍峦浮障起，千林绀叶入云长。低回野渡钟声远，寂寞荒村树影凉。咫尺披图更萧瑟，短词何敢遂揄扬。", "ctrl_text": "七言律诗"}
{"src_text": "卢鸿仙山台榭", "tgt_text": "尘踪何得此中游，无数青山绕殿头。炉篆浮烟朝霭霭，溪云连树晚油油。花香曲径群麛聚，芸芷平田独鹤游。欲识仙家真乐处，一泓清濑四山秋。", "ctrl_text": "七言律诗"}
{"src_text": "赵干春林曲坞", "tgt_text": "亭下人家带远岑，乔林无处不沈沈。垂杨拂岸青归候，繁杏依村鸟度音。桥外行人寻旧侣，湖边逸客散幽心。江南绝胜应难纪，何似图中景更深。", "ctrl_text": "七言律诗"}
{"src_text": "黄荃蜀江秋净图", "tgt_text": "暮烟漠漠一江秋，疏树依稀见远舟。风度钟声来古寺，人随雁影过前洲。云销碧落天无际，波撼苍山地欲浮。应识个中清绝处，成都画史笔端收。", "ctrl_text": "七言律诗"}
{"src_text": "郭忠恕仙峰春色", "tgt_text": "层轩缭绕绿云堆，坐挹空青落凤台。一石负鳌三岛去，九峰骑鹤众仙来。越南翡翠无时见，洞口蔷薇几度开。春去春来花木好，溪头时听棹歌回。", "ctrl_text": "七言律诗"}
{"src_text": "李咸熙秋岚凝翠", "tgt_text": "雨过秋光映翠微，岩云一抹澹荆扉。千山寂寂疏钟杳，万壑萧萧落木稀。涧水奔飞行路湿，松篁回合墅禽归。征帆点点沧江上，应羡山人种蕨薇。", "ctrl_text": "七言律诗"}
{"src_text": "范宽江山秋霁", "tgt_text": "沧江遥带碧云流，紫翠凝峦万叠秋。阁倚蛟宫飞雨湿，人依鸟道动离愁。帆归极浦苍山合，木落千林暮霭浮。岂是笔端分造化，无穷岩壑一缣收。", "ctrl_text": "七言律诗"}
{"src_text": "王晋卿画", "tgt_text": "晋卿绘事诚无匹，尺素能参造化功。碧树依微春水阔，苍山缥缈暮云笼。幽深自觉尘氛远，閒澹从教色相空。更喜涪翁遗墨好，草堂何必独称工。", "ctrl_text": "七言律诗"}
{"src_text": "马和之卷", "tgt_text": "青峰互合若为群，中有高人卧白云。飒飒松风从涧出，萧萧竹色过桥分。閒来欲觅知音伴，睡起还探颂酒人。一段清幽离尘俗，不禁长笛起前濆。", "ctrl_text": "七言律诗"}
{"src_text": "子久万里长江图", "tgt_text": "一峰胸次多傀儡，兴寄江山尺素间。南北横分疑作限，西东倒注未曾还。山围故国人非旧，水绕重城树自閒。尤羡个中时序换，昔年禹玉岂容攀。", "ctrl_text": "七言律诗"}
{"src_text": "叔明松壑秋云图", "tgt_text": "万壑潆回磴道长，崇冈交互转苍苍。疏松过雨虚阑净，古木回风曲岸凉。村舍几家门半启，渔梁何处水流香。扁舟凝望云千顷，不觉西林下夕阳。", "ctrl_text": "七言律诗"}
{"src_text": "题云西画卷", "tgt_text": "云西老人清且奇，随意点笔自合诗。高尚不趋车辙迹，新图不让虎头痴。溪中有人空伫立，江上征帆归去迟。何处溪歌声欸乃，碧云疏树晚离离。", "ctrl_text": "七言律诗"}
{"src_text": "方方壶画二首 其一", "tgt_text": "城市山林孰是非，幽居能与世尘违。函关紫气青牛到，辽海秋风白鹤归。天鼓叩残明月堕，洞箫吹彻彩云飞。谁知寂寞江天外，长使人间望少微。", "ctrl_text": "七言律诗"}
{"src_text": "方方壶画二首 其二", "tgt_text": "数载飘蓬事已非，荆关咫尺世情违。寒云时向青山抹，野艇遥从白社归。几处夕阳人共语，一村流水鹭边飞。知君紫府归来后，閒把丹青玩翠微。", "ctrl_text": "七言律诗"}
{"src_text": "方壶松岩萧寺", "tgt_text": "方壶终日痼烟霞，写得湖山事事嘉。湖上烟笼梵王宅，山深云覆羽人家。诗翁伫立搜新句，稚子閒来扫落花。几处归帆何处客，一声啼鸟夕阳斜。", "ctrl_text": "七言律诗"}
{"src_text": "画竹十二首 其二", "tgt_text": "亭亭月下阴，挺挺霜中节。寂寂空山深，不改四时叶。", "ctrl_text": "五言绝句"}
{"src_text": "画竹十二首 其四", "tgt_text": "竹窗思阒寂，铜博香委曲。胸中无用书，写作湘之绿。", "ctrl_text": "五言绝句"}
{"src_text": "画竹十二首 其五", "tgt_text": "径深茅屋陋，树倚夕阳斜。行遍青山路，何丘不可家。", "ctrl_text": "五言绝句"}
{"src_text": "画竹十二首 其七", "tgt_text": "忽见不是画，近听疑有声。落落不对俗，涓涓长自清。", "ctrl_text": "五言绝句"}
{"src_text": "王叔明林泉清话图", "tgt_text": "落日秋山外，霜林暮霭中。相看无俗处，生事有谁同？", "ctrl_text": "五言绝句"}
{"src_text": "董源山阁谈禅图", "tgt_text": "山阁深沈树影凉，瀑流飞沫溅匡床。多君相对坐终日，话到无生味更长。", "ctrl_text": "七言绝句"}
{"src_text": "李公麟大阿罗汉图", "tgt_text": "潇洒龙眠不可呼，彩毫犹喜未模糊。天台五百知何处？还向图中證有无。", "ctrl_text": "七言绝句"}
{"src_text": "文同风篁萧瑟图", "tgt_text": "翠羽参差自一丛，湘江清影澹微风。开图忽睹题痕处，羡杀当年笑笑翁。", "ctrl_text": "七言绝句"}
{"src_text": "荆浩秋山问奇图", "tgt_text": "霜落林端万壑幽，白云红叶入溪流。朝来尚有寻真至，共向山亭领素秋。", "ctrl_text": "七言绝句"}
{"src_text": "苏东坡竹", "tgt_text": "一片湘云湿未乾，春风吹下玉琅玕。强扶残醉挥吟笔，帘帐萧萧翠雨寒。", "ctrl_text": "七言绝句"}
{"src_text": "右丞秋林晚岫", "tgt_text": "右丞已往六百载，翰藻神工若个同。千嶂远横秋色里，山家遥带暮烟中。", "ctrl_text": "七言绝句"}
{"src_text": "李昭道秋山无尽图", "tgt_text": "奇峰倒映青冥立，绝壑高悬白雾开。万里无云见秋末，千林有雨向春回。", "ctrl_text": "七言绝句"}
{"src_text": "卢鸿嵩山草堂图", "tgt_text": "卢鸿仙去五百载，一段高风未可攀。忽睹草堂清绝处，分明几案有嵩山。", "ctrl_text": "七言绝句"}
{"src_text": "马远放鹤图", "tgt_text": "载鹤轻舟湖上归，重重楼阁锁烟霏。仙家正在幽深处，竹里鸡声半掩扉。", "ctrl_text": "七言绝句"}
{"src_text": "子久为徐元度卷", "tgt_text": "木落空山秋气高，一声疏磬出林皋。归帆点点知何处？满目苍烟尚未消。", "ctrl_text": "七言绝句"}
{"src_text": "王叔明卷", "tgt_text": "短缣几许容丘壑，郁郁乔林更著山。应识王郎胸次好，未教消得此身閒。", "ctrl_text": "七言绝句"}
{"src_text": "次云林韵题耕云东轩读易图三首 其一", "tgt_text": "山堂昨夜起秋风，景物萧条便不同。岂是天公嫌冷淡，故将林木染黄红。", "ctrl_text": "七言绝句"}
{"src_text": "次云林韵题耕云东轩读易图三首 其二", "tgt_text": "高人相对东轩下，竟日曾无朝市言。几卷图书几竿竹，天香冉冉泛芳尊。", "ctrl_text": "七言绝句"}
{"src_text": "次云林韵题耕云东轩读易图三首 其三", "tgt_text": "云林点笔染秋山，往道荆关今又还。别去相思无可记，开缄时见墨纤纤。", "ctrl_text": "七言绝句"}
{"src_text": "赵仲穆东山图", "tgt_text": "东山为乐奈苍生，望重须知亦累情。蜡屐春来行更好，桃花洞口笑相迎。", "ctrl_text": "七言绝句"}
{"src_text": "钱舜举海棠鸂鶒", "tgt_text": "东风三月花如锦，两两文禽戏暖沙。堪叹深闺年少妇，岂无颜色在天涯。", "ctrl_text": "七言绝句"}
{"src_text": "题墨梅二首 其二", "tgt_text": "玉府仙姝倚澹妆，素衣一夕染玄霜。相逢不讶姿容别，为住王家墨沼傍。", "ctrl_text": "七言绝句"}
{"src_text": "吴道子秋山放鹤图次赵松雪韵", "tgt_text": "秋云如练锁千山，楼阁重重水自湲。镇日溪桥无俗侣，杖藜扶鹤是高閒。", "ctrl_text": "七言绝句"}
{"src_text": "郭忠恕万松仙馆图", "tgt_text": "琳堂掩映万松齐，绝壑寒云望不迷。为听水流翻破寂，轻袍重过短墙西。", "ctrl_text": "七言绝句"}
{"src_text": "李营丘真迹", "tgt_text": "万仞苍山百尺楼，西风吹送满林秋。疏钟遥落空亭里，尽属营丘笔底收。", "ctrl_text": "七言绝句"}
{"src_text": "赵千里秋景", "tgt_text": "秋光萧瑟满林霜，篱菊英英桂子黄。最是西堂风月好，不妨游衍乐清狂。", "ctrl_text": "七言绝句"}
{"src_text": "赵伯驹画", "tgt_text": "璚馆芙蓉罨画山，天香缥缈碧云间。鹤巢松顶藤花落，一任山人指顾閒。", "ctrl_text": "七言绝句"}
{"src_text": "赵伯骕画", "tgt_text": "风色凄其上碧山，一朝林木变红颜。幽人为惜深秋色，忘却驱驰古道间。", "ctrl_text": "七言绝句"}
{"src_text": "周文矩十美图", "tgt_text": "侍宴朱楼向暮归，御香犹在缕金衣。相携女伴阶前立，笑指鸳鸯水面飞。", "ctrl_text": "七言绝句"}
{"src_text": "赵子昂秋景", "tgt_text": "远山斜日紫烟霏，一棹鸱夷竟不归。萧瑟秋风虚阁表，诗翁吟罢欲添衣。", "ctrl_text": "七言绝句"}
{"src_text": "子昂仿顾恺之", "tgt_text": "隔水山高青隐日，傍溪古树绿藏云。閒翁自有閒游伴，更爱溪鸥閒作群。", "ctrl_text": "七言绝句"}
{"src_text": "子昂仿张僧繇", "tgt_text": "雨过秋塘泛曲湍，归人欲渡俯平川。前村遥望炊烟起，更有新篘破晓寒。", "ctrl_text": "七言绝句"}
{"src_text": "子昂仿陆探微", "tgt_text": "客子行吟径路幽，一声啄木绿阴稠。芙蓉倒映空江色，危立溪头几点鸥。", "ctrl_text": "七言绝句"}
{"src_text": "子久春山仙隐", "tgt_text": "山家处处面芙蓉，一曲溪歌锦浪中。隔岸游人何处去，数声鸡犬夕阳红。", "ctrl_text": "七言绝句"}
{"src_text": "倪云林画", "tgt_text": "隐君重价如结绿，萝屋萧然依古木。篮舆不到五侯家，只在山椒与泉曲。", "ctrl_text": "七言绝句"}
{"src_text": "题画十首 其一", "tgt_text": "草堂仍著薜萝遮，地僻林深有几家。莫道春风吹不到，门前依旧鸟衔花。", "ctrl_text": "七言绝句"}
{"src_text": "题画十首 其二", "tgt_text": "杜红兰若满汀边，烟际平林似辋川。安得宽閒如此地，看山坐老夕阳船。", "ctrl_text": "七言绝句"}
{"src_text": "题画十首 其三", "tgt_text": "岩壑春深万绿齐，隔林黄鸟尽情啼。山翁不记灯前语，为约红楼试品题。", "ctrl_text": "七言绝句"}
{"src_text": "题画十首 其四", "tgt_text": "灌木苍藤护草堂，流泉汩汩绕渔梁。书声遥送斜阳里，谁道空山白昼长。", "ctrl_text": "七言绝句"}
{"src_text": "题画十首 其五", "tgt_text": "清霜摇落满林秋，漠漠寒云天际流。山径无人拥黄叶，野塘有客漾轻舟。", "ctrl_text": "七言绝句"}
{"src_text": "题画十首 其六", "tgt_text": "万木凋残众岭寒，诛茅栖息易为安。朝来犹有寻幽者，不畏崎岖磴百盘。", "ctrl_text": "七言绝句"}
{"src_text": "题画十首 其七", "tgt_text": "千仞颠厓势欲倾，飞流溅眼雪花明。长风卷入层云去，都作天台暮雨声。", "ctrl_text": "七言绝句"}
{"src_text": "题画十首 其八", "tgt_text": "雨歇重林烟树湿，风来虚阁晚窗凉。幽人倚遍阑干久，始识山中兴味长。", "ctrl_text": "七言绝句"}
{"src_text": "方方壶画", "tgt_text": "鼋石矶头宿雨晴，蛟峰祠下树冥冥。一江春水浮官绿，千里归舟载客星。", "ctrl_text": "七言绝句"}
{"src_text": "画竹七首 其七", "tgt_text": "有竹之地人不俗，而况轩窗对竹开。谁谓墨奴能倒景？一枝独上纸屏来。", "ctrl_text": "七言绝句"}
{"src_text": "顾恺之秋江晴嶂图", "tgt_text": "三绝如君少，斯图更擅长。设施无斧凿，点染自微茫。山碧林光净，江清秋气凉。怜余瞻对久，疑入白云乡。", "ctrl_text": "五言律诗"}
{"src_text": "王晋卿万壑秋云图", "tgt_text": "雨霁云仍碧，天高气且清。霜枫红欲尽，涧瀑落长鸣。岫岭苍茫景，江湖浩荡情。应知卧云者，奚尚避秦名。", "ctrl_text": "五言律诗"}
{"src_text": "为袁清容长幅", "tgt_text": "入山眺奇壑，幽致探何穷。一水青岑外，千岩绮照中。萧森凌杂树，灿烂映丹枫。有客茅茨里，居然隐者风。", "ctrl_text": "五言律诗"}
{"src_text": "荆洪谷楚山秋晚图", "tgt_text": "天高气肃万峰青，荏苒云烟满户庭。径僻忽惊黄叶下，树荒犹听午鸡鸣。山翁有约谈真诀，野客无心任醉醒。最是一窗秋色好，当年洪谷旧知名。", "ctrl_text": "七言律诗"}
{"src_text": "题关仝层峦秋霭图", "tgt_text": "群峰矗矗暮云连，萝磴逶迤鸟道悬。落叶深深门半掩，疏花历历客犹眠。岩端飞瀑为青雨，江上归舟溯碧烟。应认个中奇绝处，昔年洪谷属君传。", "ctrl_text": "七言律诗"}
{"src_text": "李成寒林图", "tgt_text": "六法从来推顾陆，一生今始见营丘。腕中筋骨元来铁，世上江山尽入眸。林影有风摧落叶，涧声无雨咽清流。寒驴骚客吟成未，万壑寒云为尔留。", "ctrl_text": "七言律诗"}
{"src_text": "郭忠恕仙山楼观图", "tgt_text": "汉主离宫最上头，昔年曾侍翠华游。青天半落银河水，白日高悬华岳秋。花隐仪銮临阁道，仗移箫凤下瀛洲。三山更在齐州外，遥望苍烟九点浮。", "ctrl_text": "七言律诗"}
{"src_text": "张僧繇秋江晚渡图", "tgt_text": "何处行来湖海流，思归凭倚隔溪舟。枫林无限深秋色，不动居人一点愁。", "ctrl_text": "七言绝句"}
{"src_text": "王维雪渡图", "tgt_text": "摩诘仙游五百年，画称雪渡未能传。只因曾入宣和府，珍重令人缀短篇。", "ctrl_text": "七言绝句"}
{"src_text": "王维秋林晚岫图二首 其一", "tgt_text": "群山矗矗凝烟紫，万木萧萧向夕黄。岂是村翁恋秋色，故将轻舸下横塘。", "ctrl_text": "七言绝句"}
{"src_text": "王维秋林晚岫图二首 其二", "tgt_text": "秋风荏苒汎晴光，处处村村带夕阳。一段深情谁得似，故知辋口味应长。", "ctrl_text": "七言绝句"}
{"src_text": "郭忠恕仙峰春色图五首 其一", "tgt_text": "闻道仙家有玉楼，翠厓丹壁绕芳洲。寻春拟约商岩叟，一度花开十度游。", "ctrl_text": "七言绝句"}
{"src_text": "郭忠恕仙峰春色图五首 其二", "tgt_text": "春泉㶁㶁流青玉，晚岫层层障碧云。习静仙居忘日月，不知谁是紫阳君。", "ctrl_text": "七言绝句"}
{"src_text": "郭忠恕仙峰春色图五首 其三", "tgt_text": "碌碌黄尘奔竞涂，何如画里转生孤。恕先原是蓬山客，一段深情世却无。", "ctrl_text": "七言绝句"}
{"src_text": "郭忠恕仙峰春色图五首 其四", "tgt_text": "仙人原自爱蓬莱，瑶草金芝次第开。欸乃棹歌青雀舫，逍遥响屧凤凰台。", "ctrl_text": "七言绝句"}
{"src_text": "题李成所画十册 其一 夏山烟雨", "tgt_text": "雨气薰薰远近峰，长林如沐晚烟浓。飞流遥落疏钟断，石径何来驻短筇。", "ctrl_text": "七言绝句"}
{"src_text": "题李成所画十册 其二 山人观瀑", "tgt_text": "匡山过雨泻飞流，遥望香炉翠霭浮。试诵谪仙清俊句，浩然天地与神游。", "ctrl_text": "七言绝句"}
{"src_text": "题李成所画十册 其三 江干帆影", "tgt_text": "高阁崔嵬瞰碧江，布帆归去鸟双双。无边树色千峰秀，一片晴光落短窗。", "ctrl_text": "七言绝句"}
{"src_text": "题李成所画十册 其四 蜀山旅思", "tgt_text": "忆昔蚕丛开蜀国，崔嵬剑阁入寒云。荒郊寂寂猿啼苦，多少归人不忍闻。", "ctrl_text": "七言绝句"}
{"src_text": "题李成所画十册 其五 秋山楼阁", "tgt_text": "杰阁逶迤秋色老，霜林掩映暮峰横。居人自有閒中伴，坐对飞流意不惊。", "ctrl_text": "七言绝句"}
{"src_text": "题李成所画十册 其六 翠岩流壑", "tgt_text": "石磴连云暮霭霏，翠微深杳玉泉飞。溪回寂静尘踪少，惟许山人共采薇。", "ctrl_text": "七言绝句"}
{"src_text": "题李成所画十册 其七 山市霜枫", "tgt_text": "市散谁闻野鸟声，短桥何处旅人行。莫嫌寂历空山道，隔岸丹枫刺眼明。", "ctrl_text": "七言绝句"}
{"src_text": "题李成所画十册 其八 雪溪仙馆", "tgt_text": "大树小树俄变玉，千峰万峰忽失青。高人深掩茅屋卧，不羡围炉醉复醒。", "ctrl_text": "七言绝句"}
{"src_text": "题李成所画十册 其九 仙客临流", "tgt_text": "驰驱十载长安道，立马溪边暂息机。坐久竟忘归路晚，半空飞沫湿絺衣。", "ctrl_text": "七言绝句"}
{"src_text": "赵令穰秋村暮霭图", "tgt_text": "笔下峦霏乍有无，千林萧瑟远峰孤。王孙当日归何处？传得秋村暮霭图。", "ctrl_text": "七言绝句"}
{"src_text": "夏圭晴江归棹图", "tgt_text": "漠漠江天吴楚分，几重树色几重云。客心已逐归帆好，谁道溪边有隐君。", "ctrl_text": "七言绝句"}
{"src_text": "赵松雪山居图二首 其一", "tgt_text": "春夏山中日正长，竹梢脱粉午窗凉。幽情只许同麋鹿，自爱诗书静里忙。", "ctrl_text": "七言绝句"}
{"src_text": "赵松雪山居图二首 其二", "tgt_text": "丰草茸茸软似茵，长松郁郁净无尘。相逢尽道年华好，不数桃源洞里人。", "ctrl_text": "七言绝句"}
{"src_text": "曹云西画卷", "tgt_text": "十载相逢正忆君，忽从纸上见寒云。空江漠漠渔歌度，一片疏林带夕曛。", "ctrl_text": "七言绝句"}
{"src_text": "王洽云山图", "tgt_text": "石桥遥与赤城连，云锁琼楼满树烟。不用飙车凌弱水，人间自有地行仙。", "ctrl_text": "七言绝句"}
{"src_text": "黄荃花溪仙舫图", "tgt_text": "花发枝头水涨溪，仙丹犹泊武陵堤。重重楼阁仙云卷，无数青峰出竹西。", "ctrl_text": "七言绝句"}
{"src_text": "董北苑", "tgt_text": "一片閒云出岫来，袈裟不染世间埃。独怜陶令门前柳，青眼偏逢惠远开。", "ctrl_text": "七言绝句"}
{"src_text": "李营丘真迹次俞紫芝韵", "tgt_text": "营丘自是浪仙流，写得空山一段秋。古木千章施锦绣，风光都属幔亭收。", "ctrl_text": "七言绝句"}
{"src_text": "赵伯驹", "tgt_text": "露湿庭松偃盖青，一声野鹤隔疏棂。仙翁来往无拘束，閒向琳宫读道经。", "ctrl_text": "七言绝句"}
{"src_text": "赵子昂为袁清容画秋景仿大李次韵", "tgt_text": "空江渺渺暮烟霏，轻舸应知张掾归。鸿雁恰来枫叶下，山翁未解换秋衣。", "ctrl_text": "七言绝句"}
{"src_text": "赵子昂仿张僧繇", "tgt_text": "松影参差俯急湍，悠悠斜日下西川。舟师欲渡频回首，游子经年怯袂寒。", "ctrl_text": "七言绝句"}
{"src_text": "赵子昂仿陆探微笔意", "tgt_text": "千山雨过琼琚湿，万木风生翠幄稠。行遍曲阑人影乱，半江浮绿点轻鸥。", "ctrl_text": "七言绝句"}
{"src_text": "临李思训员峤秋云图", "tgt_text": "蓬山半为白云遮，琼树都成绮树华。闻说至人求道远，丹砂原不在天涯。", "ctrl_text": "七言绝句"}
{"src_text": "王叔明为姚子章林泉清话图", "tgt_text": "霜枫雨过锦光明，涧壑云寒暝色生。信是两翁忘世虑，相逢山水自多情。", "ctrl_text": "七言绝句"}
{"src_text": "倪云林为静远画", "tgt_text": "遥山近山青欲滴，大木小木叶已疏。斜日疏篁无鸟雀，一湾溪水数函书。", "ctrl_text": "七言绝句"}
{"src_text": "倪云林为子章徵士画", "tgt_text": "荒山白石带古木，个中仍置子云亭。砚坳疑有烟云贮，时见青青落户庭。", "ctrl_text": "七言绝句"}
{"src_text": "钱舜举海棠鸂鶒图", "tgt_text": "春来庭院风光好，花萼连枝锦不如。况有和鸣双绣羽，御黄新染浴清渠。", "ctrl_text": "七言绝句"}
{"src_text": "题张叔厚写渊明小像", "tgt_text": "千古渊明避俗翁，后人貌得将无同。杖藜醉态浑如此，困来那得北窗风。", "ctrl_text": "七言绝句"}
{"src_text": "题春林远岫图", "tgt_text": "春林远岫云林画，意态萧然物外情。老眼堪怜似张籍，看花玄圃欠分明。", "ctrl_text": "七言绝句"}
{"src_text": "招友人", "tgt_text": "晨雨洗馀花，尘虑日萧散。芳草绿如茵，空林坐春晚。遥思江上客，尊酒愧折简。临流撷嘉蔬，共此林下饭。", "ctrl_text": "五言律诗"}
{"src_text": "山行二首 其二", "tgt_text": "采采岩下菊，菊老花压地。泉露飘我衣，撷英不盈袂。铮然松子落，林下远风至。沈吟不成诗，支筇领山意。", "ctrl_text": "五言律诗"}
{"src_text": "送僧定观归", "tgt_text": "诗僧百丈来，复作五台别。丁然振金锡，桂子落秋雪。山空白雪閒，风息万籁灭。相思何处无，江湖一明月。", "ctrl_text": "五言律诗"}
{"src_text": "题竹外一枝梅花", "tgt_text": "仙标何处来？一寒倚寒玉。晴窗见疏林，座上春可掬。山阴带残雪，水影兼远绿。珍重孤竹君，岁寒伴幽独。", "ctrl_text": "五言律诗"}
{"src_text": "县令行", "tgt_text": "石田海上秋不热，抱琴入山翠如簇。白云一榻流水深，独对青松结茅屋。西风唤起泥涂身，野冠未见天上人。灵丹一粒肯分与，便当负水耕炊薪。", "ctrl_text": "七言律诗"}
{"src_text": "与索编修士岩访马学士伯庸于蓬莱馆因观藤花", "tgt_text": "昔访蓬莱馆，春烹芍药牙。重来寻竹径，久坐落藤花。君欲鸣瑶瑟，予将拾紫霞。鹤吟知雨近，留宿白云家。", "ctrl_text": "五言律诗"}
{"src_text": "送人之金陵答赠张质夫", "tgt_text": "林塘残月晓，松露滴清声。此日佳人别，空山碧草生。江湖双白鸟，风雨一啼莺。解缆春花发，悠悠万里情。", "ctrl_text": "五言律诗"}
{"src_text": "送欧子归旴并寄江西诸友", "tgt_text": "旴水曾游处，燕城独眺时。雁来惟我在，叶落祇秋知。风雨连今昔，江湖重别离。送君芳草色，千里见相思。", "ctrl_text": "五言律诗"}
{"src_text": "晚春过城西", "tgt_text": "林塘密叶静，禽语绿波翻。坐想青云士，幽寻白石村。西山遥下榻，芳草欲移轩。时有渔樵侣，春风载笑言。", "ctrl_text": "五言律诗"}
{"src_text": "寻故人", "tgt_text": "适兴一寻君，君家在白云。幽花秋后见，落叶夜深闻。随意坐苔石，呼童煮涧芹。不须谈世事，诗思正纷纷。", "ctrl_text": "五言律诗"}
{"src_text": "留别", "tgt_text": "相寻复相别，把酒意如何？云石有时合，风湍无定波。此生无出处，一笑对嵯峨。长揖下山去，暮烟浮女萝。", "ctrl_text": "五言律诗"}
{"src_text": "哭朱教授竹所", "tgt_text": "日问竹平安，凄然泣白鸾。讲堂春寂寂，归路夜漫漫。前度成虚设，斯文已不刊。些声云谷外，落月带微寒。", "ctrl_text": "五言律诗"}
{"src_text": "兴圣殿进史", "tgt_text": "瑶编初进侍清光，日丽龙池昼刻长。堤柳染成春水色，宫花并入御炉香。金壶洒露层阶滑，玉椀分冰广殿凉。矇瞍似知天意喜，凤笙新奏五云章。", "ctrl_text": "七言律诗"}
{"src_text": "贡闱偶成呈同院诸公", "tgt_text": "射宫围棘断经过，閒却秋声太液波。风定碧帘闻禁漏，夜残银烛见星河。仙人共对青藜杖，词客孤眠白玉坡。弱水蓬莱三万里，不知何处月明多？", "ctrl_text": "七言律诗"}
{"src_text": "雪夜直宿玉堂", "tgt_text": "琪树花生禁漏迟，金茎月色近书闱。白云入水春无迹，银汉横空夜有辉。竹静似闻苍玉佩，松寒欲傍绿荷衣。乾坤清气蓬莱表，独对天风拂素徽。", "ctrl_text": "七言律诗"}
{"src_text": "寄刘宰凤溪", "tgt_text": "玉署芸香课石经，江湖无复旧诗名。日移宫树春怀友，花落天阶晓听莺。沧海料应流不尽，白云安得与同行。君行十八滩头路，为说相思万里情。", "ctrl_text": "七言律诗"}
{"src_text": "巧夕偶书", "tgt_text": "几叶梧桐暮雨收，綵棚尊俎候牵牛。青鸾西去瑶池冷，乌鹊南飞碧水流。屋角月明三尺竹，河边云湿数星秋。天风扫退尘间梦，一曲金徽独倚楼。", "ctrl_text": "七言律诗"}
{"src_text": "夜宴友人席上有怀志能照磨暮春会同年所作因寄二首 其一", "tgt_text": "碧池开冰朱夏凉，瑶席倚翠芙蕖香。清歌夜半起秋籁，妙舞风前摇露光。云行星月递隐见，雁度河汉相低昂。青山对面隔一水，渺渺长空愁欲霜。", "ctrl_text": "七言律诗"}
{"src_text": "夜宴友人席上有怀志能照磨暮春会同年所作因寄二首 其二", "tgt_text": "青山林下啼斑鸠，绿杨门前嘶紫骝。落花成阵作春雨，东风淡淡云悠悠。美人卷帘日在手，胡蝶飞上珊瑚钩。南山不见笋成竹，拟约沧波同倚楼。", "ctrl_text": "七言律诗"}
{"src_text": "丁丑三月七日会同年于城南子期工部仲礼省郎世文编修文远照磨学升县尹子威主事克成秘书至能照磨子通编修凡十人二首 其一", "tgt_text": "曾记城南尺五天，重来携手宴同年。春风远塞蒲萄酒，明月佳人玳瑁筵。苔上药阑红染露，莺啼柳径碧生烟。琼林十载多离别，欲拂金徽思渺然。", "ctrl_text": "七言律诗"}
{"src_text": "丁丑三月七日会同年于城南子期工部仲礼省郎世文编修文远照磨学升县尹子威主事克成秘书至能照磨子通编修凡十人二首 其二", "tgt_text": "川凫浴日金粼粼，垂杨马嘶三月春。游蜂舞蝶总爱客，飞絮落花时近人。东风吹水入银瓮，芳草为我铺绿茵。更催朝露染魏紫，舞袖一拂南山尘。", "ctrl_text": "七言律诗"}
{"src_text": "张志道别都门", "tgt_text": "竹寺西轩共听琴，杏花犹记紫囊吟。溪山老我扁舟兴，风雨知君万里心。沧海夜潮银汉湿，蓬莱春树碧云深。三年离别尊前话，倾倒何时更似今。", "ctrl_text": "七言律诗"}
{"src_text": "柳絮风", "tgt_text": "三月韶光天气清，游丝舒卷太无情。微飘帘幕当春昼，乱扑亭台似雪晴。醉脸欲吹新燕弱，舞腰初软落花轻。江头点点行人泪，相逐离歌洒客程。", "ctrl_text": "七言律诗"}
{"src_text": "梧桐雨", "tgt_text": "曾将秋信报人知，又与西风泣别离。病绿滴残犹有泪，题红流去更无诗。旧巢凤冷朝飞远，古井金寒晓汲迟。待得楚台云散后，却凭琴调寄相思。", "ctrl_text": "七言律诗"}
{"src_text": "题平翠楼", "tgt_text": "华楼突兀摩苍天，青吟飞上神飘然。虚阑六曲拂云起，莲峰千仞当尊前。晴岚带雾结秋色，修竹过雨鸣寒泉。东风一笑歌石鼓，心期试问金鳌仙。", "ctrl_text": "七言律诗"}
{"src_text": "友人拟古乐府因题十绝句 其一", "tgt_text": "早晚临妆镜，秋容怯玉钿。君心如日月，照妾似初年。", "ctrl_text": "五言绝句"}
{"src_text": "友人拟古乐府因题十绝句 其二", "tgt_text": "采荇归来午，花梢日转廊。绿阴凉似水，不用洗红妆。", "ctrl_text": "五言绝句"}
{"src_text": "友人拟古乐府因题十绝句 其三", "tgt_text": "生爱东邻女，蛾眉画不如。近来机杼废，临得右军书。", "ctrl_text": "五言绝句"}
{"src_text": "友人拟古乐府因题十绝句 其四", "tgt_text": "漫道从军乐，风霜只独居。三年辽水上，不得一行书。", "ctrl_text": "五言绝句"}
{"src_text": "友人拟古乐府因题十绝句 其五", "tgt_text": "海上扶桑景，清光日见君。祇愁风雨夜，西北有浮云。", "ctrl_text": "五言绝句"}
{"src_text": "友人拟古乐府因题十绝句 其六", "tgt_text": "今夜中秋月，含情独上楼。辰星三两点，偏照玉帘钩。", "ctrl_text": "五言绝句"}
{"src_text": "友人拟古乐府因题十绝句 其七", "tgt_text": "自见南楼月，频频梦楚州。无端今夜雨，祇作小山秋。", "ctrl_text": "五言绝句"}
{"src_text": "友人拟古乐府因题十绝句 其八", "tgt_text": "露井疏桐晚，风亭碧藕秋。卷帘山月上，水宿见双鸥。", "ctrl_text": "五言绝句"}
{"src_text": "友人拟古乐府因题十绝句 其九", "tgt_text": "堂上春花老，流泉日绕山。愿为双白鹤，云路载君还。", "ctrl_text": "五言绝句"}
{"src_text": "友人拟古乐府因题十绝句 其十", "tgt_text": "天子西巡狩，彤弓锡虎臣。楼兰何日斩，看汝画麒麟。", "ctrl_text": "五言绝句"}
{"src_text": "望云", "tgt_text": "日出五丈高，白云浩如海。城郭在云中，山人在云外。", "ctrl_text": "五言绝句"}
{"src_text": "忆昔寄子静弟", "tgt_text": "忆昔走马寻丹丘，醉卧白云溪上楼。黄石桥东两松树，一夜水长到梢头。", "ctrl_text": "七言绝句"}
{"src_text": "怀友时住夏玉泉山", "tgt_text": "远水平林翠绕城，秋来风雨动离情。玉泉千尺梧桐树，月下时闻落叶声。", "ctrl_text": "七言绝句"}
{"src_text": "登岸书所见寄魏亨道", "tgt_text": "紫霞摇日花满川，渔翁不归鸥在船。白云悠然渡水去，平野秋色青连天。", "ctrl_text": "七言绝句"}
{"src_text": "寄刘凤溪时有麻源之约不果往", "tgt_text": "南国佳人鬓欲丝，仙坛孤负杏花期。多情惟有东桥水，流到瓜州月上时。", "ctrl_text": "七言绝句"}
{"src_text": "题牧牛图", "tgt_text": "谁家荒疃连平原，何处孤村带乔木。官田耕尽牛正閒，且对东风弄横玉。", "ctrl_text": "七言绝句"}
{"src_text": "偶题二首 其一", "tgt_text": "永夜观儿课旧编，小窗灯火忆当年。曲肱自笑不成寐，月上瑶琴第五弦。", "ctrl_text": "七言绝句"}
{"src_text": "偶题二首 其二", "tgt_text": "雪夜题书玉署深，思山便欲寄瑶琴。征鸿若问平安信，河汉东流是此心。", "ctrl_text": "七言绝句"}
{"src_text": "题鄱阳方氏心远亭二首 其一", "tgt_text": "湖上千峰碧染衣，琴轩春雨白鸥归。无人共语乾坤外，燕子南来雁北飞。", "ctrl_text": "七言绝句"}
{"src_text": "题鄱阳方氏心远亭二首 其二", "tgt_text": "柴门垂柳晓啼鸦，露径苔封芍药芽。分得鄱阳云一半，自携春雨种黄花。", "ctrl_text": "七言绝句"}
{"src_text": "春晚", "tgt_text": "春老他乡奈老何，可人红紫渐无多。閒来绿柳坡头路，记得流莺第一歌。", "ctrl_text": "七言绝句"}
{"src_text": "题春江小景图", "tgt_text": "小艇无人载绿阴，白鸥门外笋成林。不知多少山中雨，染得一江春雨深。", "ctrl_text": "七言绝句"}
{"src_text": "钱塘怀友", "tgt_text": "舟泊风林一雁声，白蘋红蓼共思君。月明江水多于海，雨后秋山碧似云。", "ctrl_text": "七言绝句"}
{"src_text": "登福山遇僧偶出二首 其一", "tgt_text": "欲叩禅关未有诗，满山空翠湿人衣。竹间倚杖到西日，试问白云归未归。", "ctrl_text": "七言绝句"}
{"src_text": "登福山遇僧偶出二首 其二", "tgt_text": "鹫岭云深杖屦幽，竹风松影共悠悠。何人分得僧家榻，坐看南山一片秋。", "ctrl_text": "七言绝句"}
{"src_text": "赠江玉成", "tgt_text": "千里还家独抱琴，象山杳在白云林。晚寒莫厌江东路，人倚梅花雪意深。", "ctrl_text": "七言绝句"}
{"src_text": "友人见访不遇", "tgt_text": "君乘白鹤下青云，我入春山听晓莺。可惜小楼风雨过，无人收拾万松声。", "ctrl_text": "七言绝句"}
{"src_text": "送马编修", "tgt_text": "军山流水绕旴城，曾记维舟听晓莺。君过柳阴聊驻马，春风叶叶是离情。", "ctrl_text": "七言绝句"}
{"src_text": "春寒閒居五首 其四", "tgt_text": "昔时如花人，今年兀若株。华滋散安在，嗜好岂不殊。河水不灌翳，春风不归枯。闻道须少日，立功无暮涂。", "ctrl_text": "五言律诗"}
{"src_text": "春寒閒居五首 其五", "tgt_text": "西里夜回烛，东邻朝玩山。相视无羡心，丰约自不关。芳草满幽庭，日宴人未还。久阴忽微暄，孤禽语花间。", "ctrl_text": "五言律诗"}
{"src_text": "山家", "tgt_text": "山中烟明明，山下泉曲曲。书声出疏林，枫叶半茅屋。檐敖曝绵枲，园疃纵鸡畜。寄言避世人，如此亦可足。", "ctrl_text": "五言律诗"}
{"src_text": "春怀", "tgt_text": "连阴如病醒，耿耿乍离索。钟疏山馆静，花落春衣薄。清心近懒率，壮事成寂寞。卧看古木枝，幽鸟午频啄。", "ctrl_text": "五言律诗"}
{"src_text": "初秋感兴", "tgt_text": "秋风殊未来，林叶独先见。譬如老将至，颜貌已潜变。娟娟庭中月，落落梁上燕。有酒谁与同，微凉发如练。", "ctrl_text": "五言律诗"}
{"src_text": "晓行", "tgt_text": "星明天宇迥，山驿鼓初发。行人稍已动，露气漫野白。方塘浸道隅，荒荒似寒月。日出炊烟横，鸡声隔林樾。", "ctrl_text": "五言律诗"}
{"src_text": "和临江饶自然夜坐", "tgt_text": "庭树秋月高，危叶光欲堕。孤蛩感凉气，唧唧稍近坐。邻家弄机杼，微灯出窗破。寝斋生新苔，禅裯掩关卧。", "ctrl_text": "五言律诗"}
{"src_text": "和张子明学录三首 其一", "tgt_text": "比竹无至情，焦桐无馀滋。和音发清润，婉恋令人思。奇蘤倾众目，矫然出藩篱。物理终有合，恨无音与姿。", "ctrl_text": "五言律诗"}
{"src_text": "和张子明学录三首 其二", "tgt_text": "白云岂不洁，或谓无其芳。斗柄岂不高，或谓难挹浆。高洁自皦皦，傝褥惊堂堂。倚杖久无言，飞云度横塘。", "ctrl_text": "五言律诗"}
{"src_text": "和张子明学录三首 其三", "tgt_text": "张君北方学，易道究微净。长才譬骐骥，局蹐果下径。作亭依层城，傲悦有馀兴。芳草皆会心，飞云亦成咏。", "ctrl_text": "五言律诗"}
{"src_text": "雨晴门外独坐", "tgt_text": "东风瞰我帏，啼鸟发我兴。出门更无人，惟有青山静。琤琤石水鸣，忽洗人世听。他日岂不来，邂逅乃复胜。", "ctrl_text": "五言律诗"}
{"src_text": "暮坐", "tgt_text": "悄悄若有怀，悠悠竟无适。春深墙英落，失我庭下石。飒然一雨止，坐见万瓦湿。风急寺钟静，惆怅成暝色。", "ctrl_text": "五言律诗"}
{"src_text": "池亭即景", "tgt_text": "小亭扫芳径，幽鸟语初暖。坐攲阶草柔，行避径条短。水光与花影，历历明不乱。疾风忽翻林，落红半池满。", "ctrl_text": "五言律诗"}
{"src_text": "援笔", "tgt_text": "落日池上饮，荷花醉于人。清风吹人衣，玉笙彻秋旻。酒酣起绝叫，游子不念贫。平生阮嗣宗，定胜石季伦。", "ctrl_text": "五言律诗"}
{"src_text": "和萧天叙山行", "tgt_text": "临水偶成趣，朋来如相期。人家山涧隈，往觅浆水迟。清樾抱石桥，行旅坐支颐。交交双鸣禽，见客已惊移。", "ctrl_text": "五言律诗"}
{"src_text": "暮斋", "tgt_text": "客去檐鹊噪，高斋久清立。疏雨无行人，烟崦夕炊湿。前园蘼芜衰，东邻日夜织。同门信不至，鸿雁满江泽。", "ctrl_text": "五言律诗"}
{"src_text": "九日偶赋", "tgt_text": "我性不藏事，急吐如建瓴。世人务宽厚，叩意如坚城。岂不共谈笑，何以同其情。秋风一杯酒，千载无渊明。", "ctrl_text": "五言律诗"}
{"src_text": "白木槿", "tgt_text": "洁比何郎白，净如宝儿憨。秋风竹篱径，日暮道人庵。", "ctrl_text": "五言绝句"}
{"src_text": "假寐", "tgt_text": "梅楥幽鸟鸣，山客睡初起。空斋昼无人，寒日在书几。", "ctrl_text": "五言绝句"}
{"src_text": "蒲萄", "tgt_text": "枯叶展大蝶，低枝屈长虬。露寒压成酒，无梦到凉州。", "ctrl_text": "五言绝句"}
{"src_text": "山居即事四首 其一", "tgt_text": "井口橘依堑，井头桃覆屋。山家秋日晏，闭门数修竹。", "ctrl_text": "五言绝句"}
{"src_text": "山居即事四首 其二", "tgt_text": "村墅薄生理，门静如招提。柿叶大如扇，满地无人题。", "ctrl_text": "五言绝句"}
{"src_text": "山居即事四首 其三", "tgt_text": "竹架已藏扇，陶瓶时煮茶。疏疏十日雨，开尽黄葵花。", "ctrl_text": "五言绝句"}
{"src_text": "山居即事四首 其四", "tgt_text": "静意便野性，新凉足高寝。山屋夜雨来，攲枕谈岁稔。", "ctrl_text": "五言绝句"}
{"src_text": "春阴", "tgt_text": "短短麦苗远，泠泠沟水清。北山晴雨里，一树李花明。", "ctrl_text": "五言绝句"}
{"src_text": "新春", "tgt_text": "淑气已著物，晴云时弄阴。陇梅坡麦外，别自有伤心。", "ctrl_text": "五言绝句"}
{"src_text": "春雨晓坐", "tgt_text": "众木蔽春塘，花落如堕鸟。山庄苔满阶，久雨来人少。", "ctrl_text": "五言绝句"}
{"src_text": "题罗稚川小景", "tgt_text": "远洲连冈近洲平，高树稀叶低树青。长溪浸日流无声，中有数叶渔舟横。谁家飞轩接水亭？沙边客至扶杖迎。江村颇类浣花里，人品兼似陶渊明。", "ctrl_text": "七言律诗"}
{"src_text": "庐陵十景同萧克有孚有诸公作 其一 神冈晚桥", "tgt_text": "两江秋波燕尾岐，千嶂春木凤翅齐。道人结船布江面，行者如蚁东复西。峦头烟起樵子急，林杪磬发山僧归。庵中老僧危坐稳，付与万古看斜晖。", "ctrl_text": "七言律诗"}
{"src_text": "庐陵十景同萧克有孚有诸公作 其二 螺峰残雪", "tgt_text": "城东青山女儿眉，天寒变作沧浪髭。晴风忽放寸碧出，乱白犹在苍松枝。暾光日射分众色，断缬碎锦春离离。道人看山踏泥去，日暮拾得金螺归。", "ctrl_text": "七言律诗"}
{"src_text": "庐陵十景同萧克有孚有诸公作 其三 古城秋酿", "tgt_text": "大江蓼花红满堤，堤上人家多竹篱。雨厨争炊白雪甑，霜瓮满泻黄酥卮。城中少年好游冶，渡江买醉携蛾眉。江东估客贪祭赛，第一先酹萧郎祠。", "ctrl_text": "七言律诗"}
{"src_text": "庐陵十景同萧克有孚有诸公作 其四 小洲暮渔", "tgt_text": "螺湖石屋江水平，大船小船满东津。举罾出鱼辄数十，落日光射金鳞鳞。枫桥烟起新酒熟，共穿小鱼饮西邻。大鱼虽肥且勿食，明朝卖与城中人。", "ctrl_text": "七言律诗"}
{"src_text": "雪林猎虎", "tgt_text": "朔风晓寒天地白，将军打围千骑列。南山老兽工避人，穿厓蔽木踪不灭。地穷怒跃戟乱冲，千丈瑶峰尽成血。却悬驼背归入城，不见斓斑见白额。", "ctrl_text": "七言律诗"}
{"src_text": "竹外梅梢", "tgt_text": "谁家修篁千万竿，短墙流水朱阑干。孤芳托根得春早，一枝斜出行路看。遥凝青林炯初霁，一点两点雪未残。小窗月落霜角动，谁与伴此空山寒。", "ctrl_text": "七言律诗"}
{"src_text": "水边柳影", "tgt_text": "江南残腊冰雪消，人家垂杨如灞桥。窥春娇眼寒未动，仿佛已学东风腰。东家女儿重岁月，心逐时物先妖娆。此时欲寄未可折，直待二月黄金条。", "ctrl_text": "七言律诗"}
{"src_text": "山村腊酒", "tgt_text": "青峰抱田溪绕门，茅屋数十连炊烟。水舂香秫簸白玉，糟压新酿鸣红泉。黄鸡肥彘更饯岁，但取醉饱不作筵。城中争学北官饭，官酿苦薄空费钱。", "ctrl_text": "七言律诗"}
{"src_text": "城角春声", "tgt_text": "江城穷年柳芽黄，家家辛盘斗称觞。城楼夜吹梅花引，起视天宇皆飞霜。牛衣有人久待旦，冷锉三尺冰花长。勿云暖律苦未转，中有万斛东风香。", "ctrl_text": "七言律诗"}
{"src_text": "江帆雪影", "tgt_text": "朔风殷空夜飞霰，百万玉龙交晓战。茫茫天地如大荒，只有行波蒲一片。推篷四望眼光眩，倒浸玉扉水中见。却疑冯夷宴未终，舞女犹持白鸾扇。", "ctrl_text": "七言律诗"}
{"src_text": "故里夜坐", "tgt_text": "故里复秋夕，客怀谁与同？澹云低近屋，凉月缓行空。道与身俱拙，愁兼病作翁。阅人惟老树，语梦有鸣蛩。", "ctrl_text": "五言律诗"}
{"src_text": "山野中秋有怀诸子侄", "tgt_text": "百里不能返，孤村围碧厓。茆庐佳节夜，秋雨老人怀。多病犹能赋，长贫更寡谐。中郎诸子侄，今日定谁佳？", "ctrl_text": "五言律诗"}
{"src_text": "山庄阻雪", "tgt_text": "三日不出户，巷深交马蹄。鸟冲危雪下，楼挂湿烟低。测测衣疑薄，荒荒眼欲迷。故乡翻似客，买酒短桥西。", "ctrl_text": "五言律诗"}
{"src_text": "和邵有初遣怀", "tgt_text": "每见清谈胜，豁然人意开。书如秋蚓结，才拥蜀江来。雪尽春生柳，沙晴路有梅。柴门常寂寞，相过定无猜。", "ctrl_text": "五言律诗"}
{"src_text": "和邵有初郊行", "tgt_text": "久冻馀趺坐，初晴偶意行。花浓惭客鬓，酒薄胜人情。野庙春旗动，山城暮角清。悠悠百年事，倚杖断云横。", "ctrl_text": "五言律诗"}
{"src_text": "故里", "tgt_text": "兄弟各逾老，青林祇自观。午烟山驿静，社雨水村寒。燕子风当户，桃花客倚阑。莫论千载去，且共一杯欢。", "ctrl_text": "五言律诗"}
{"src_text": "正月二日", "tgt_text": "泥潦无来客，题诗受午风。功名山色外，岁月雨声中。拜跪频怀旧，悲欢始悟空。九州春欲满，未许叹途穷。", "ctrl_text": "五言律诗"}
{"src_text": "和袁鉴翁", "tgt_text": "病客终何似，须髯日日深。能诗今见子，阅世自怜心。湿础生花气，晴枝堕鹊阴。村村风物好，我自爱禅林。", "ctrl_text": "五言律诗"}
{"src_text": "十六夜怀诸兄", "tgt_text": "相看自非节，月是昨宵圆。露下江山静，天虚象纬连。开尊从到处，忆弟定三年。坐念吴江夜，清光满客船。", "ctrl_text": "五言律诗"}
{"src_text": "寄友", "tgt_text": "吾友叶居士，三年二已疏。每来曾不驻，今别复何如？岁月同为客，勋名合著书。先朝文献远，风雨一欷歔。", "ctrl_text": "五言律诗"}
{"src_text": "除夕", "tgt_text": "疏雨孤灯夜，相看又岁除。江山犹寓客，亲友绝来书。新酒初堪酌，长愁未暂疏。艰难吾敢恨，百岁定何如。", "ctrl_text": "五言律诗"}
{"src_text": "和家兄巽翁久别听雨", "tgt_text": "夜阑不能寐，长听雨声寒。万里风尘远，三年会聚难。每怜伯仁胜，自作少游看。不用闻邻笛，相悲正泪潸。", "ctrl_text": "五言律诗"}
{"src_text": "和许中立", "tgt_text": "始识未逾壮，重逢四十馀。狂随春酒尽，病与好诗疏。有赋堪惩咎，无成托遂初。阿同频共语，时得问何如？", "ctrl_text": "五言律诗"}
{"src_text": "挽文文溪宣慰", "tgt_text": "身世从违梦，功名毁誉资。平生惟客在，后死有兄知。危涕秋风远，华颠岭海期。空馀千载意，不得尽吾诗。", "ctrl_text": "五言律诗"}
{"src_text": "挽刘须溪太博", "tgt_text": "早日惊吴洛，馀年畏有闻。蹉跎臣结策，流落大苏文。世外风流尽，人间论议分。岂无千载泪，不得洒公坟。", "ctrl_text": "五言律诗"}
{"src_text": "挽邓中斋侍郎", "tgt_text": "海上青油檄，城中白发簪。百年重得老，万事独馀心。过客门嗤雁，遐荒字抵金。平生俱莫料，造物意何深。", "ctrl_text": "五言律诗"}
{"src_text": "又代挽", "tgt_text": "雅望惊南北，斯文属古今。艰危鲁连意，老大管宁心。落日空庵白，秋风病发深。太玄当有识，流落欲千金。", "ctrl_text": "五言律诗"}
{"src_text": "挽李凤林", "tgt_text": "笃行成迂阔，垂言累隐沦。儒林多未传，耆旧已无人。家学传衣重，门生负土新。未须生世早，相望一沾巾。", "ctrl_text": "五言律诗"}
{"src_text": "挽萧方厓御史", "tgt_text": "岁月无馀分，功名不计身。世方危独行，天若忌斯人。精郁山川古，魂流楚越春。遥怜无尽意，未必著坚珉。", "ctrl_text": "五言律诗"}
{"src_text": "挽胡宗瑞节推", "tgt_text": "海内多先友，如今可几人。高冠馀后死，一第是前身。雅俗形神远，穷通表里醇。山阳寒笛断，宿草欲生春。", "ctrl_text": "五言律诗"}
{"src_text": "挽潮州教授李以翁", "tgt_text": "白发居庸塞，青衫瘴海涛。平生馀志在，薄宦累才高。器业庸流嫉，篇章大化劳。乡邦人物尽，江汉日滔滔。", "ctrl_text": "五言律诗"}
{"src_text": "和刘寔翁后中秋", "tgt_text": "此地元无约，穷年亦倚楼。乱云江市白，落木鬓毛秋。逢节偏惊客，资身可废谋。天多今夕月，有酒未须休。", "ctrl_text": "五言律诗"}
{"src_text": "春日江上", "tgt_text": "山市风攲树，花津雨涨泉。路分归越客，春入下潮船。嗜懒终违俗，无成数计年。残梅如有待，耿耿映青天。", "ctrl_text": "五言律诗"}
{"src_text": "留村冈山中", "tgt_text": "村旱溪源绝，年虚鼠雀饥。庭风扉自语，山雨客先知。穷达堪杯酒，暄凉任鬓丝。梅花春欲动，不尽岁寒期。", "ctrl_text": "五言律诗"}
{"src_text": "挽文逊志学士", "tgt_text": "声名天下士，人物玉堂风。坐失杜羔孝，真成嵇绍忠。寿无人世半，论有后来公。今古元如此，江流日日东。", "ctrl_text": "五言律诗"}
{"src_text": "哭萧安国州判", "tgt_text": "早日分邻烛，中年隔宦邮。青衫南徼雨，白发洞庭秋。风谊真堪哭，交游取次休。短修同一梦，华寂亦何尤。", "ctrl_text": "五言律诗"}
{"src_text": "和罗士奇游洞岩见示", "tgt_text": "昔往兴遄尽，今游期未齐。天连华盖起，山抱白云迷。树老时来鹤，星低半在溪。故人题笔在，遗墨似鸦栖。", "ctrl_text": "五言律诗"}
{"src_text": "故里晓坐用立敬韵", "tgt_text": "晓起复危坐，萧萧闻马嘶。归云山色静，宿雨竹枝低。客意空山笛，秋声隔屋鸡。广南方盗贼，疲卒困山溪。", "ctrl_text": "五言律诗"}
{"src_text": "元夕诸子孙小饮", "tgt_text": "梅外初升宝月圆，柴门春入菜丝盘。鼓钟不断山城阔，灯火无多野郭寒。童子折花偏爱节，老人持酒强为欢。牙旗铁马群英事，谩赋新诗寄客看。", "ctrl_text": "七言律诗"}
{"src_text": "社日偶成", "tgt_text": "西郭先生嗜酒杯，敝裘潦倒积缁埃。疏疏社雨梨花老，漠漠春阴燕子来。灌圃天随馀杞菊，闭门仲蔚长蒿莱。衰年颇觉头风进，乌帽何因倩客裁。", "ctrl_text": "七言律诗"}
{"src_text": "和彭赞府琦初新岁陪拜黄堂之什二首 其一", "tgt_text": "九州八极共年华，未觉天颜万里赊。雉扇排春阶立笋，猊烟泛晓烛生花。侯藩势重嘶千骑，仙乐声高进九霞。悬想故人袍带冷，颇输高卧属侬家。", "ctrl_text": "七言律诗"}
{"src_text": "和彭赞府琦初新岁陪拜黄堂之什二首 其二", "tgt_text": "金竹峰前共岁华，新诗同赋酒同赊。君如老柳春先绿，我似寒梅腊未花。晴日市眉行却月，暖风客脸上流霞。小桃忽露墙东萼，春色宁遗陋巷家。", "ctrl_text": "七言律诗"}
{"src_text": "和张汉英见寿", "tgt_text": "吾里文章小晏家，才情欲学贾长沙。妙书鸿戏秋江水，佳句风行晓苑花。富贵未来歌扣角，畸穷相对赋煎茶。芳年京国飞腾近，预想春车堕马挝。", "ctrl_text": "七言律诗"}
{"src_text": "旦日试笔并自和二首 其一", "tgt_text": "炉烟烛影共徘徊，手试春风第一杯。万里星辰环极共，五更鼓角挟春来。凌寒柳意如先动，阅岁梅花不受催。坐久不知天向曙，出门爆竹发惊雷。", "ctrl_text": "七言律诗"}
{"src_text": "旦日试笔并自和二首 其二", "tgt_text": "老来节意重徘徊，小案犹横隔岁杯。得句定知春未觉，开门喜报客频来。江山万古晴阴老，花柳千林雨露催。郡国升平人自乐，城头画鼓响轻雷。", "ctrl_text": "七言律诗"}
{"src_text": "和刘道渊", "tgt_text": "小巷柴门剥啄声，斋炉相对得诗盟。春寒未了花开落，山雨频来窗晦明。我自一经成皓首，君方万里起修名。人间变化知何据，危坐东风看马程。", "ctrl_text": "七言律诗"}
{"src_text": "和彭庭发", "tgt_text": "卷帘危坐似枯株，微雨群峰半有无。山墓鸟啼寒食近，人家花落暮烟孤。病辞美酒空佳节，老忆东风识故吾。为问邻春馀几许，嫩黄一寸长园蔬。", "ctrl_text": "七言律诗"}
{"src_text": "送刘巨川赴惠州海丰巡检", "tgt_text": "须溪孙子好才名，百丈龙山绕屋春。文学尽交天下士，弓刀更治岭南民。盾头墨湿长亭雪，扇外旗麾列嶂尘。若见罗浮花烂熳，可能远寄一枝新。", "ctrl_text": "七言律诗"}
{"src_text": "庚午上元雨陪学翁兄饮", "tgt_text": "元夕相看白发兄，灯花应笑两无成。村醪薄薄客三五，疏雨潇潇漏几更。老境情怀多旧感，荒年市井少欢声。兴来欲听祈宾唤，门巷成泥懒复行。", "ctrl_text": "七言律诗"}
{"src_text": "再和上元韵答彭琦初", "tgt_text": "平生相视只殷兄，文字江河落笔成。时序百年尊酒在，风霜万里鬓毛更。交游依约青灯梦，豪杰销磨画角声。见说教坊歌尽变，无谁能记落梅行。", "ctrl_text": "七言律诗"}
{"src_text": "和萧孚有新年", "tgt_text": "闭门十日雨漫漫，诗思焦枯酒盏乾。杜若水生江舫集，海棠风起郡斋寒。千年竞转青春易，百药重回白发难。知子颇忧天下事，可能参错立朝端。", "ctrl_text": "七言律诗"}
{"src_text": "彭琦初用坡翁纸帐韵惠建昌纸衾次韵一首为谢 其一", "tgt_text": "雪绵揉碎密萦连，清卧梅花性更便。茸暖何须蛮客帐，座寒但少广文毡。窗升红日那知晓，梦压白云疑近天。但恐少陵茅屋漏，雨宵沾破不成眠。", "ctrl_text": "七言律诗"}
{"src_text": "彭琦初用坡翁纸帐韵惠建昌纸衾次韵一首为谢 其二", "tgt_text": "旴溪水暖楮藤连，练作云衾与老便。补幅全胜羊续布，裹身疑是邓侯毡。温欺枲絮娱霜夜，洁与梅花共雪天。要识故人淘瑩意，可贪一暖但高眠。", "ctrl_text": "七言律诗"}
{"src_text": "中秋和萧孚有二首 其一", "tgt_text": "早云卷尽昨宵阴，节物偏供酒盏深。病骨怯风难久坐，衰年见月易伤心。金螺水落千峰笛，白鹭城高万户砧。颇忆五羊台上客，频从驿使寄新吟。", "ctrl_text": "七言律诗"}
{"src_text": "中秋和萧孚有二首 其二", "tgt_text": "万里青天无寸阴，酒阑秋气入衣深。百年晴晦中秋月，四海悲欢此夜心。佳节有情惟藉酒，孤踪多感更闻砧。文章政要追周雅，底用欷歔学越吟。", "ctrl_text": "七言律诗"}
{"src_text": "中秋和学翁兄", "tgt_text": "七十老兄生理浮，未寒先试木棉裘。管弦四海华筵月，钟鼓半山僧寺秋。醉里一尊歌浩浩，老怀万事叹休休。故人相弃谁来往？惟有殷勤白发留。", "ctrl_text": "七言律诗"}
{"src_text": "登滕王阁", "tgt_text": "来往南州老一经，登临转觉鬓星星。戍兵昼守滕王阁，驿马秋嘶孺子亭。舸舰北连章水白，楼台西映蓼洲青。鹄袍多士谁能赋？谩笑王郎笔意轻。", "ctrl_text": "七言律诗"}
{"src_text": "登金竹峰", "tgt_text": "一峰岿起何奇哉，太古削成苍壁堆。四野云开墟井见，半天钟动鬼神来。山前戴景全消歇，洞口朱陈自往回。谁画先生心似铁，秋风千丈立崔嵬。", "ctrl_text": "七言律诗"}
{"src_text": "晓起用麟孙韵", "tgt_text": "七月今年凉气高，墙东古木夜萧骚。孤城残月角初动，野屋秋风鸡乱号。万事惟馀双短鬓，百龄须用几绨袍。故人莫荐扬雄赋，衰老难胜执戟劳。", "ctrl_text": "七言律诗"}
{"src_text": "甲戌和萧孚有见寿二首 其一", "tgt_text": "少日曾期诸子先，如今潦倒且尊前。鬓丝夜雨穷东野，城屋秋风老玉川。自度新词传玉笛，莫将旧事问铜仙。文章星斗真何用，但把长镵了暮年。", "ctrl_text": "七言律诗"}
{"src_text": "和涂率修见寿", "tgt_text": "衮衮高冠盛玉堂，牛衣谁复念王章。百年风雨青灯在，万里乾坤白发长。我懒惟应栖畏垒，君才终许奏明光。郭门东转三泉美，来往还能共酒觞。", "ctrl_text": "七言律诗"}
{"src_text": "和杨贯道见寿", "tgt_text": "学易未成先退藏，鹤凫非短亦非长。文章底用追韩孟，富贵元应属禹光。已老不求方染鬓，平生惟有句成囊。星辰剑履危朝露，甘老秋风一草堂。", "ctrl_text": "七言律诗"}
{"src_text": "和张伯温见寿", "tgt_text": "萧萧短发不重新，老去何由复竞辰。百世光阴消铁研，半山风雨语铜人。病馀久看花成雾，醉里犹惊笔有神。浮世功名无念我，相期早致日边身。", "ctrl_text": "七言律诗"}
{"src_text": "和萧公著见寿", "tgt_text": "少年佳卉发春芒，老大真如冻木僵。天阙晓寒遗太白，鲁城夜烬见灵光。嗟余学采云根药，知子应攀月窟香。学问无穷功业远，好骑騄駬骤周行。", "ctrl_text": "七言律诗"}
{"src_text": "和王帅赴广东过快阁寄文同予", "tgt_text": "家世词林旧子期，旌旗镇远路逶迟。金城老将三军略，铜柱功臣绝域碑。帐下风清环万卷，盾头墨湿落千诗。梅花荔子多高致，寄与中州故旧知。", "ctrl_text": "七言律诗"}
{"src_text": "故乡夜坐有感", "tgt_text": "诸兄弃逝有乔木，病妻死别今空帷。凄凉听雨夜如此，老大还乡心转悲。风气百年无旧俗，江山满目记儿时。孤灯明灭可谁语，援笔怅然还赋诗。", "ctrl_text": "七言律诗"}
{"src_text": "中秋阴雨", "tgt_text": "疾风掠雁不成行，常岁中秋无此凉。万里阴云围野郭，中宵落叶响回廊。苍茫天地容吾老，寂寞山林识夜长。犹似姮娥未忘世，天衢隐递发孤光。", "ctrl_text": "七言律诗"}
{"src_text": "和友人游永古堂二首 其一", "tgt_text": "流水小桥园路迂，虚堂午憩息徐徐。山空转觉禅机寂，地胜不知人意舒。静倚修篁闻鸟语，閒寻败叶认虫书。辋川金谷馀荒址，三两园翁自结庐。", "ctrl_text": "七言律诗"}
{"src_text": "和友人游永古堂二首 其二", "tgt_text": "胜日偶寻山寺幽，老僧石鼎沸茶沤。市穷路转得此地，人语经声在小楼。君似渊明来白社，我如苏子说黄州。雪乾沙静春晴好，出郭何妨更小留。", "ctrl_text": "七言律诗"}
{"src_text": "和萧孚有閒居即事", "tgt_text": "天气初宜小扇轻，故人不至巷泥深。水村鹭去千畦雨，山郭花开四月阴。愁里有谁同细酌，老来并欲废清吟。若为共息尘劳意，行遍青原处处岑。", "ctrl_text": "七言律诗"}
{"src_text": "和罗起初观校场剪柳", "tgt_text": "治世衣冠立九天，将军语勇尚欣然。元戎拥帐孤罴兀，万众围风一骑先。三箭髇鸣军尽贺，两行柳断目无全。鼓收人散成亏远，惟有牛羊纵满阡。", "ctrl_text": "七言律诗"}
{"src_text": "游新淦塔寺", "tgt_text": "未信明时一士寒，却从六合得兹山。鼓钟不了行人老，天地无言古佛閒。地迥树林环晻霭，雨多田涧互潺湲。不知今日无登览，曾有何人此往还。", "ctrl_text": "七言律诗"}
{"src_text": "荷花庄小留", "tgt_text": "城西郭门白发人，印峰旧隐归重寻。故人尽化青山雨，古月常悬老树林。野庙鼓钟春社过，村家灯火暮寒深。平生谬有相如赋，老大何堪卖一金。", "ctrl_text": "七言律诗"}
{"src_text": "和友人病起自寿", "tgt_text": "药案常行鼠迹尘，花枝閒结胆瓶春。病馀不放吟诗乐，别久重如识面新。鹦鹉茶香分供客，荼蘼酒熟足娱亲。与君共语如铜狄，长作比邻还往人。", "ctrl_text": "七言律诗"}
{"src_text": "友人杨君所往金陵省忠襄公墓学士虞公送以诗壮郁沈痛使人流涕因用韵为别次篇远哀雍公以虞诗序及此故也二首 其一", "tgt_text": "边陲侵轶寻常事，但恨朝臣少寇莱。汴水殿荒秋鸟下，金陵城落暮潮来。忠臣遗庙长存祀，吴代诸孙肯一哀。理棹又为江海去，不妨览古更迟回。", "ctrl_text": "七言律诗"}
{"src_text": "友人杨君所往金陵省忠襄公墓学士虞公送以诗壮郁沈痛使人流涕因用韵为别次篇远哀雍公以虞诗序及此故也二首 其二", "tgt_text": "窥渡骄兵凌采石，抚军使者出蓬莱。东南国势一朝定，吴蜀江流万古来。诸葛八图司马走，临淮孤冢杜陵哀。只今贵冑知天道，奎壁光芒与汉回。", "ctrl_text": "七言律诗"}
{"src_text": "简晏提举", "tgt_text": "胸中至宝等隋和，鞭凤曾闻第一歌。天地百年乔木在，山川万里宦涂多。诗成夜月扬州笛，赋罢秋风赤壁波。读彻大编无一语，低头东野愧如何？", "ctrl_text": "七言律诗"}
{"src_text": "辛亥清明日陪彭琦初黄用寔八人同登螺山瑞华用仲子尚文韵", "tgt_text": "故人新句妙何阴，一笑相看得会心。胜日从来成邂逅，老怀正复托浮沈。山含万古春晴薄，水挟孤城雾气深。随意酒家聊复醉，暮归未用典腰金。", "ctrl_text": "七言律诗"}
{"src_text": "再用韵酬同游诸公", "tgt_text": "听尽城钟听寺钟，暖风扶醉觉衣重。粥鱼饷午催僧饭，酒榼行春酹墓松。羁客得晴辞枥马，归人分路各房蜂。簪花泥饮田间老，我自不如渠兴浓。", "ctrl_text": "七言律诗"}
{"src_text": "送彭宜宾赴潭州学录", "tgt_text": "盛年才气自无双，振铎长沙佐泮黉。人物古来推楚产，文章天下说欧乡。湘江春水云山近，岳麓秋风草树苍。豪杰功名须异路，定超天马到长杨。", "ctrl_text": "七言律诗"}
{"src_text": "丁巳上元前一夕留饮萧氏盘中和友人韵二首 其一", "tgt_text": "香篆萦帘九曲盘，清尊对客语更阑。不妨小雨留人住，未觉东风到酒寒。绛烛烧廊春意闹，玉笙连巷市声欢。文园元有吟诗渴，更爱茶香透舌端。", "ctrl_text": "七言律诗"}
{"src_text": "丁巳上元前一夕留饮萧氏盘中和友人韵二首 其二", "tgt_text": "楼外青山势折盘，春愁正在最高阑。落梅门巷行人少，细雨山城薄暮寒。醉里闻歌偏易感，老来抚节强为欢。戏拈诗句偿今夕，尚觉春风满笔端。", "ctrl_text": "七言律诗"}
{"src_text": "饮罢偶赋", "tgt_text": "雨中箫鼓满山城，节序偏供感慨增。贪听清歌行美酒，不辞白发看华灯。粉登夏果明群璧，菜挟春风响碎冰。却忆去年山水夜，笼纱醉踏雪棱层。", "ctrl_text": "七言律诗"}
{"src_text": "送黄新之教古端", "tgt_text": "声名畴昔重南州，又著儒冠理驿舟。要识海波穷壮观，直寻石砚亦清游。桄榔叶暗诗筇瘦，蕉叶花浓讲席秋。帅府祇今须杰士，知君谈笑幕青油。", "ctrl_text": "七言律诗"}
{"src_text": "题安成李氏秀野亭", "tgt_text": "人生役志是虚名，富贵谁言胜隐沦。数世衣冠前辈意，百年亭榭太平人。美花修竹随时胜，白水青山绕屋春。今世恨无摩诘画，不妨诗笔发清新。", "ctrl_text": "七言律诗"}
{"src_text": "游新淦兴善寺二首 其一", "tgt_text": "不待前期偶出门，酒壶诗担散郊原。树连山势高藏屋，路挟溪流曲抱村。老遇清游偏易感，醉思往事了无言。此生定合重来否，细踏沙头屐齿痕。", "ctrl_text": "七言律诗"}
{"src_text": "游新淦兴善寺二首 其二", "tgt_text": "欲雨不成云往还，笋舆稳载度禅关。青天四匝高峰外，白水交流乱亩间。经论已随仙客去，佛烟长共老僧閒。竟忘柏子西来意，惟有溪声送出山。", "ctrl_text": "七言律诗"}
{"src_text": "上元次学翁兄", "tgt_text": "春似高人唤不来，轻寒钟鼓自相催。年华未了供灯市，节意聊堪托酒杯。菜甲半存冰地裂，桃花预约雨时开。故园风物今何似，惟有初心不受埃。", "ctrl_text": "七言律诗"}
{"src_text": "赠萧克有赴兴国税务", "tgt_text": "小驻青云九万程，涂商里贩乐宽平。古来关市多贤哲，盛世舟车少算征。雨涨玉虹滩石减，春深金鲫郡池清。看山携酒吾曹事，定有新诗许共评。", "ctrl_text": "七言律诗"}
{"src_text": "赠胡履平偕克有之兴国", "tgt_text": "主宾二美古称难，笑语轻舟十八滩。幕有仁言官政善，士从知己旅怀宽。文章不肯时科试，山水元须胜士看。想见郁孤吟赏旧，渚烟汀树满毫端。", "ctrl_text": "七言律诗"}
{"src_text": "和友人游洞岩追用须溪韵二首 其一", "tgt_text": "岩里桃花千岁开，岩扉无复老仙推。万山挟洞人间断，一瀑如川天上来。古殿碑横苔入字，忠臣像老月窥台。平生欧尹神清兴，为约秋风更往回。", "ctrl_text": "七言律诗"}
{"src_text": "和友人游洞岩追用须溪韵二首 其二", "tgt_text": "云峰髣髴画图真，石户深藏万古身。山水何知天下事，神仙本亦世间人。日高坛树三门午，雨涨源花满洞春。济胜寻幽平日意，天风吹动华阳巾。", "ctrl_text": "七言律诗"}
{"src_text": "谒安成魏君坛留宿其下", "tgt_text": "一溪抱峡玉潺湲，奇草幽花满古坛。千岫月明丹石去，万松风转斗垣寒。白云可踏天垂屋，老鹤不归人倚阑。定有吹笙王母下，露凄梦冷欲生翰。", "ctrl_text": "七言律诗"}
{"src_text": "发洪州", "tgt_text": "童稚相催忽白头，西风满袖古洪州。重阳天气村村雨，残柳人家处处楼。樵牧忘机鸿北去，古今无迹水东流。卸帆旋买枫林酒，饱睡归舟十日秋。", "ctrl_text": "七言律诗"}
{"src_text": "重游青原回涂过清都台和坡韵", "tgt_text": "门外江流万里东，青山曾识老仙翁。百年客鬓东风里，两岸人家落日中。蜡屐平生须几到，桃花前度有谁同？文章随意成千古，草树荒荒老屋空。", "ctrl_text": "七言律诗"}
{"src_text": "寒食和友人", "tgt_text": "二月微暄试白团，得晴一笑未应难。故人不至花频落，好句初成酒半酣。郭外渔樵无世念，墓门翁仲看人欢。夜归坐听潇潇雨，自剪西堂寸烛残。", "ctrl_text": "七言律诗"}
{"src_text": "江上清明和友人", "tgt_text": "北郭山花开赤鹃，东津榆荚作青钱。大江万里云连野，元气千春树接天。豪杰尽随流水去，文章未许俗人怜。感时惜别俱常事，莫放清愁到酒边。", "ctrl_text": "七言律诗"}
{"src_text": "暇日至吾庐亭", "tgt_text": "小池浅浅落红堆，犹有荼蘼可酒杯。种树十年堪共待，扣门一笑胜频来。楸枰坐久沾危露，纨扇晴嬉堕脆梅。为报诗人笺注苦，暖风天棘蔽阶苔。", "ctrl_text": "七言律诗"}
{"src_text": "九日同萧焕有兄弟萧安国陈诚伯彭天玉华明胡履平涂率修兄弟泛舟观桥吉塘饮酒桥庵顺流而下登西台寺城冈山复饮山亭观先朝所赐庙神刘诰封及砚泛月而归和焕有韵", "tgt_text": "斜日千峰生缬斑，凭高饮酒未知还。百年寒暑朱颜变，万古兴亡白鸟閒。野叟岂知酬令节，高人从昔爱名山。回舟月色寒如水，共指城楼杳霭间。", "ctrl_text": "七言律诗"}
{"src_text": "和涂率修", "tgt_text": "出郭意行何所归，史家园里得新诗。野香一径客稀到，秋兴满山僧不知。老爱故人鸿得侣，愁欺短发叶辞枝。他年尚有经行约，莫忘西山见月时。", "ctrl_text": "七言律诗"}
{"src_text": "故居南山感兴", "tgt_text": "凉风薄日满天地，团作人间一片愁。衰柳马嘶山驿晚，冷菰雁落野田秋。吕安潦倒黄公酒，杜甫萧条白帝州。欲说旧家无故老，杖藜默数昔经游。", "ctrl_text": "七言律诗"}
{"src_text": "乙亥留故乡自寿", "tgt_text": "七十古稀今已迫，回头一一记儿时。三生我岂后商隐，四海今无半子期。盏斝有情聊畅适，文章无用祇娱嬉。旁人莫比耆英辈，但好商山学采芝。", "ctrl_text": "七言律诗"}
{"src_text": "旧尝梦崔嵬若仙境者楼观肃然香气袭人得二句云天悬桂树三千界人在梅花万斛间竟莫省何故偶閒坐忆此因谩以梦中所见足成之", "tgt_text": "珠帘坐卷烛花残，殿上昭仪拥翠鬟。红日牙旗明晓仗，青烟雉扇立仙班。天悬桂树三千界，人在梅花万斛间。始信蓬莱司下土，坐翻前史烛忠奸。", "ctrl_text": "七言律诗"}
{"src_text": "和高方大初度日登中华", "tgt_text": "到祠七十二云扉，俯视齐州一粟微。万树挟风涛汹涌，千峰倚汉石嵚崎。银河垂屋天如近，瑶斗当坛夜有辉。欲与浮丘谈旧事，琼楼高处未能归。", "ctrl_text": "七言律诗"}
{"src_text": "送龚如逸赴南康学正", "tgt_text": "秋风千里送飞帆，又戴儒冠俎豆间。美教古来无鹿洞，清游天下少庐山。弄乌綵服三年别，骑马青衫一日还。渤海家声元有旧，衢云努力更追攀。", "ctrl_text": "七言律诗"}
{"src_text": "和许山立见寿", "tgt_text": "两袖秋风酒一中，浩歌无复问穷通。极知白发形如木，谩忆青年气搏丛。随意文章逃俗谤，可人谈笑有君同。平生最是钟情处，明月娟娟水馆东。", "ctrl_text": "七言律诗"}
{"src_text": "九日萧孚有约诸贤登高遂访青龙寺午至桂溪桥饮于小庵晚登庵后山藉草松下浩歌痛饮举酒酹野坟又呼樵童为山歌行者属目赋诗", "tgt_text": "朝寻古寺石齧屦，暮上崇丘风掠冠。狂饮眼看红日尽，高歌声入碧云寒。乱峰犹作太古色，野墓不知游客欢。何必龙山为故事，赋诗留与后人看。", "ctrl_text": "七言律诗"}
{"src_text": "彭叔和和余九日诗次韵", "tgt_text": "共醉黄垆无吕安，重阳谁与正纱冠。百年风雨鸣蛩晚，万里江山老雁寒。陶令凄凉惟菊对，杜陵潦倒奉人欢。城西赖有彭居士，来往真能耐久看。", "ctrl_text": "七言律诗"}
{"src_text": "寄题翠屏晚对斋", "tgt_text": "幽居缥缈出修林，读易焚香坐夕阴。归鸟不知元化役，青山俱是古人心。鳌峰云散天如画，玉峡风来树亦琴。用世驱驰成底事，始知一静抵千金。", "ctrl_text": "七言律诗"}
{"src_text": "送曾韫晖赴京任檀州学正", "tgt_text": "芳年儒正紫貂裘，北出都门亦壮游。五季山川分汉界，太平学校过檀州。禁杨拂籞黄金色，泮水通城碧玉流。寄语向来勒碑客，笔锥傥可到封侯。", "ctrl_text": "七言律诗"}
{"src_text": "壬子八月十四夜对月", "tgt_text": "万里轻阴晚忽收，天公有意作风流。今年对月又为客，明日无云始是秋。多病情怀成老态，早凉天气似中州。少陵儿女痴何似，共景悬知不共愁。", "ctrl_text": "七言律诗"}
{"src_text": "十五夜再和二首 其一", "tgt_text": "银河垂屋夜氛收，卧看长星一点流。万古尘劳馀好景，四时风致是中秋。天悬海外三千界，月满人间几百州。殷庾升沈俱不见，即时有酒未须愁。", "ctrl_text": "七言律诗"}
{"src_text": "十五夜再和二首 其二", "tgt_text": "林下杯盘夜未收，尊前何必尽名流。人生快意元轻日，客里中年最感秋。酒满恨无歌赤壁，月明閒听说扬州。故人只隔行云外，剩著新诗寄四愁。", "ctrl_text": "七言律诗"}
{"src_text": "送赵光远道州宁远税使", "tgt_text": "故家乔木郁衣冠，小试司征第几班。鹏翼未抟千仞外，马蹄初踏万山间。门当远峤花连务，县接清溪水绕关。诗课书程应不减，东风早送锦衣还。", "ctrl_text": "七言律诗"}
{"src_text": "忆凤二首 其一", "tgt_text": "举世堂堂福禄人，衰门衅咎独何深。学违素志元安命，老哭才孙最损心。暑载渔舟翁挽柩，夜归僧屋鬼同林。庭前桧竹阴阴在，陈迹如今岂可寻。", "ctrl_text": "七言律诗"}
{"src_text": "忆凤二首 其二", "tgt_text": "清姿方颊两眉扬，从我东西近我长。诸子谁能高意气，十年却悔学文章。眼前言笑疑生死，箧里诗书半在亡。坐愧太丘真有德，贤孙迎客立成行。", "ctrl_text": "七言律诗"}
{"src_text": "送宋赵仪赴贵德知州", "tgt_text": "秋风千骑拥旌麾，画角高吹出塞诗。绿水山川唐国界，朱幡人物汉官仪。信知怀土非男子，更觉专城贵壮时。三叶郎官人白首，向来颜驷有谁知。", "ctrl_text": "七言律诗"}
{"src_text": "次韵萧上舍仁叟赋杭州旧游", "tgt_text": "帝城钟鼓雨初晴，御柳春烟绕禁青。万里湖山天远近，百年歌舞梦酣醒。别离共叹秋双鬓，兴废惟馀月一庭。寄语遗编须爱重，清时要听伏生经。", "ctrl_text": "七言律诗"}
{"src_text": "题萧将军庙次欧阳山立韵", "tgt_text": "将军汗漫化人城，犹得游人小队行。海上田横从有士，山中邹湛竟无名。东风亡国何曾战，上日空江几度晴。社鼓枌阴耆老在，陌头过马讶升平。", "ctrl_text": "七言律诗"}
{"src_text": "中秋留故居兄弟对月分韵得多字", "tgt_text": "棘院功名风雨过，柴门兄弟月偏多。分诗莫作中年语，对酒何妨壮士歌。老桂欲花先扑袂，长空无籁澹横波。却思高馆吹箫罢，卧听萧萧雨打荷。", "ctrl_text": "七言律诗"}
{"src_text": "春雪", "tgt_text": "开岁雨阴连十日，雪寒兼与旧春同。乾坤半落穷荒外，楼阁横陈澹月中。瑟瑟松篁山屋夜，疏疏鼓角郭门风。梅花惯与清寒敌，却喜群英未放红。", "ctrl_text": "七言律诗"}
{"src_text": "雨中出郭访友", "tgt_text": "骤解冬棉复用棉，江城二月社寒天。野桃漠漠一村雨，山屋冥冥半坞烟。燕子未归风满面，马蹄不度水生川。惜无浊酒供新兴，但把新诗答暮年。", "ctrl_text": "七言律诗"}
{"src_text": "清明和李亦愚", "tgt_text": "煮茶闭户看残编，风味凄凉似玉川。春到名花偏久雨，人逢佳节恨衰年。棠梨野馆轻寒燕，杨柳人家薄暮烟。新水夜来生郭外，麦畦桑陇不论钱。", "ctrl_text": "七言律诗"}
{"src_text": "送周仪道往池州谒萧经历", "tgt_text": "三月江南湖水平，周郎理棹旧知津。古来多附青云士，秋浦今看白玉人。燕子拂波江驿晓，杨花扑面柂楼春。老亲不管离忧苦，准拟秋风荐鹗新。", "ctrl_text": "七言律诗"}
{"src_text": "寿袁恭甫", "tgt_text": "先生无酒自颜酡，笑掷人间玉叵罗。金谷楼台随地胜，铜人岁月入诗多。邻翁重见三千履，春色分藏十二窝。为问东湖消息好，青衫催染楚江荷。", "ctrl_text": "七言律诗"}
{"src_text": "龙文璟和余韵次谢并简汉英", "tgt_text": "二妙能诗旧有声，笑人笔退似闻钲。黄金苏子游偏远，白首扬雄宅未成。共信他年终用世，相逢一笑岂无情。梅花池上先春发，縠縠微风盏面生。", "ctrl_text": "七言律诗"}
{"src_text": "题张敞画眉", "tgt_text": "京兆春风到柳枝，翠帘缥缈远山奇。梁鸿亦有齐眉乐，不要人间黛绿施。", "ctrl_text": "七言绝句"}
{"src_text": "宿荷花庄", "tgt_text": "晚宿山村待雨晴，夜深云弄月痕明。茅庐四面溪田绕，半是蛙声半水声。", "ctrl_text": "七言绝句"}
{"src_text": "题李鹤田穆陵大事记后", "tgt_text": "陵寝巍峨十二阑，西兴吹角浙江寒。老臣无限遗弓泪，写与人间异代看。", "ctrl_text": "七言绝句"}
{"src_text": "癸卯元日晴继复雪亦不废出谷日复晴归乡涂宿上元观灯野庙随所赋得十绝 其一", "tgt_text": "钟鼓笼铜报晓晴，烛残曙色近帘明。老来最忆儿时乐，拜罢新年处处行。", "ctrl_text": "七言绝句"}
{"src_text": "癸卯元日晴继复雪亦不废出谷日复晴归乡涂宿上元观灯野庙随所赋得十绝 其二", "tgt_text": "烛痕点点坠红银，香影明窗缀曲藤。春帖自题还坐久，梅花瓶水旋生冰。", "ctrl_text": "七言绝句"}
{"src_text": "癸卯元日晴继复雪亦不废出谷日复晴归乡涂宿上元观灯野庙随所赋得十绝 其三", "tgt_text": "市门处处系冰花，灯影蛾云动绛纱。走马城中三日雪，不知春已入谁家。", "ctrl_text": "七言绝句"}
{"src_text": "癸卯元日晴继复雪亦不废出谷日复晴归乡涂宿上元观灯野庙随所赋得十绝 其四", "tgt_text": "朱门日日泊高车，陋巷冰枝积寸芽。春色不随人意薄，夜来潜到小瓶花。", "ctrl_text": "七言绝句"}
{"src_text": "癸卯元日晴继复雪亦不废出谷日复晴归乡涂宿上元观灯野庙随所赋得十绝 其五", "tgt_text": "沩山人日马蹄忙，悬胜轻寒剪剪黄。閒笑梅花无媚骨，至今不洗寿阳妆。", "ctrl_text": "七言绝句"}
{"src_text": "癸卯元日晴继复雪亦不废出谷日复晴归乡涂宿上元观灯野庙随所赋得十绝 其六", "tgt_text": "杖屦新年第一行，江山残雪画初成。春风岁岁藏何处，又与人间作晓晴。", "ctrl_text": "七言绝句"}
{"src_text": "癸卯元日晴继复雪亦不废出谷日复晴归乡涂宿上元观灯野庙随所赋得十绝 其七", "tgt_text": "联袖吟诗不计程，暮投村店屡占晴。霜浓睡熟无人唤，误待城头画角声。", "ctrl_text": "七言绝句"}
{"src_text": "癸卯元日晴继复雪亦不废出谷日复晴归乡涂宿上元观灯野庙随所赋得十绝 其八", "tgt_text": "雪后蒿菘旋作青，村家沽酿白于银。山中未见新年历，閒剪桃梢试立春。", "ctrl_text": "七言绝句"}
{"src_text": "癸卯元日晴继复雪亦不废出谷日复晴归乡涂宿上元观灯野庙随所赋得十绝 其九", "tgt_text": "绿麦黄栀染茧丝，纸旗戏鼓祭丛祠。少年风物今仍在，别有伤心人未知。", "ctrl_text": "七言绝句"}
{"src_text": "癸卯元日晴继复雪亦不废出谷日复晴归乡涂宿上元观灯野庙随所赋得十绝 其十", "tgt_text": "驿门北女卖蛾儿，水屋红灯出树枝。邻笛孤吹春未动，一帘微雨似秋时。", "ctrl_text": "七言绝句"}
{"src_text": "题浓淡竹", "tgt_text": "远看如淡近看浓，双立亭亭傲晚风。俗眼未应轻拣择，此君清致本来同。", "ctrl_text": "七言绝句"}
{"src_text": "邻有废屋久闭金沙一枝忽穿屋山而出众为惊顾然亦竟无一赏者", "tgt_text": "古屋幽花闭不知，忽穿碧瓦怒横枝。辛勤自致高堂外，却得行人立顷时。", "ctrl_text": "七言绝句"}
{"src_text": "元日", "tgt_text": "晓街泥浅马蹄过，元日虽阴气已和。处处桃花如二月，东风应比去年多。", "ctrl_text": "七言绝句"}
{"src_text": "乙巳五月过泸江", "tgt_text": "抱田曲水走修蛇，溪势如鸣万叠车。山雨挟凉閒客扇，渚云分暝失人家。", "ctrl_text": "七言绝句"}
{"src_text": "城归涂中春暮野阴风物苍然", "tgt_text": "津桥半断水如雷，屋角古坟青草堆。三月荒村春最惨，万山微雨棘花开。", "ctrl_text": "七言绝句"}
{"src_text": "庚午春夏閒居即事三首 其一", "tgt_text": "老托园林困雪霜，橘株病悴蕙枯黄。荼蘼独擅春风力，无数新花出短墙。", "ctrl_text": "七言绝句"}
{"src_text": "庚午春夏閒居即事三首 其二", "tgt_text": "桃花梨花争满园，金沙玉棠蜂鸟喧。少年看花夜载酒，老子看花春闭门。", "ctrl_text": "七言绝句"}
{"src_text": "庚午春夏閒居即事三首 其三", "tgt_text": "门掩熏风小小斋，紫薇几尺正当阶。谁言省掖偏宜种，偶落山林亦自佳。", "ctrl_text": "七言绝句"}
{"src_text": "横石渡候舟有感", "tgt_text": "沙边一树谁家李，岁岁逢渠白作堆。满眼青山衣袂湿，又随春雨过江来。", "ctrl_text": "七言绝句"}
{"src_text": "题秋日江村图", "tgt_text": "黄叶秋风趁蹇驴，平洲远岭雁相呼。野舟尽日閒无用，只与人间作画图。", "ctrl_text": "七言绝句"}
{"src_text": "对花偶成", "tgt_text": "芍药花前閒日坐，海棠枝下醉时眠。自今岁岁穷心赏，已负看花四十年。", "ctrl_text": "七言绝句"}
{"src_text": "题李陵宴苏武图二首 其一", "tgt_text": "居延山下马成群，伎乐声高夜入云。初志消磨如卫律，殷勤置酒教苏君。", "ctrl_text": "七言绝句"}
{"src_text": "题李陵宴苏武图二首 其二", "tgt_text": "属国难酬白发郎，延平谁与吊沙场。陇西使者如云出，却要迎归右校王。", "ctrl_text": "七言绝句"}
{"src_text": "重涉泸江二首 其一", "tgt_text": "立沙稍稍行人聚，踏水悠悠去鸟双。回首十年来往路，祇添华发照寒江。", "ctrl_text": "七言绝句"}
{"src_text": "重涉泸江二首 其二", "tgt_text": "渚篱渔网悬秋日，山寺人家起夕烟。欲共故人评好句，微风吹袖水痕圆。", "ctrl_text": "七言绝句"}
{"src_text": "苏武持节图", "tgt_text": "朔雪漫沙几白羝，胡风吹冻满毡衣。少卿驼马弥山谷，何似中郎一节归。", "ctrl_text": "七言绝句"}
{"src_text": "和赵子昂寄冯海粟二首 其一", "tgt_text": "古今翰墨散如尘，昼夜荒荒走两轮。莫说钟王今不见，湖州学士白杨新。", "ctrl_text": "七言绝句"}
{"src_text": "和赵子昂寄冯海粟二首 其二", "tgt_text": "老粟清名雪作宫，揭家健笔骥追风。閒思海内文章士，攲枕蕉花细雨中。", "ctrl_text": "七言绝句"}
{"src_text": "玉笥山中有白鹤花顶翅宛然类鹤王兰友作诗送至用韵二首 其一", "tgt_text": "缟衣玄瓜立前除，天上人间剪纸糊。除却青青三四叶，月明满地却全无。", "ctrl_text": "七言绝句"}
{"src_text": "玉笥山中有白鹤花顶翅宛然类鹤王兰友作诗送至用韵二首 其二", "tgt_text": "千载苏仙上帝乡，空馀琪草似人长。夜凉环佩不知处，梦觉满山风露香。", "ctrl_text": "七言绝句"}
{"src_text": "和萧克有主簿沅州竹枝歌四首 其一", "tgt_text": "人生结交莫如月，人生行路莫嫌热。热当三伏易变秋，月能万里长随客。", "ctrl_text": "七言绝句"}
{"src_text": "和萧克有主簿沅州竹枝歌四首 其二", "tgt_text": "沅人健饭无盘蔬，沅土多热无鸡苏。官船自有龙凤茗，试写松风斑鹧鸪。", "ctrl_text": "七言绝句"}
{"src_text": "和萧克有主簿沅州竹枝歌四首 其三", "tgt_text": "一州一州本有枝，一江一江水可炊。北人奈事不怕险，南人多情易思归。", "ctrl_text": "七言绝句"}
{"src_text": "和萧克有主簿沅州竹枝歌四首 其四", "tgt_text": "黠胥取利如斧樵，苛法销骨如膏烧。官规难减賨布税，县政莫急蛮人徭。", "ctrl_text": "七言绝句"}
{"src_text": "上巳独坐", "tgt_text": "萧然门巷野人家，山鸟行阶啄草芽。上巳焚香看易罢，自冲微雨整幽花。", "ctrl_text": "七言绝句"}
{"src_text": "秧老歌三首 其一", "tgt_text": "三月四月江南村，村村插秧无朝昏。红妆少妇荷饭出，白头老人驱犊奔。", "ctrl_text": "七言绝句"}
{"src_text": "秧老歌三首 其二", "tgt_text": "五更负秧栽南田，黄昏刈麦渡东船。我家麦田硬如石，他家秧田青如烟。", "ctrl_text": "七言绝句"}
{"src_text": "秧老歌三首 其三", "tgt_text": "春寒风雨来满川，牛蓑走遍东西阡。郎君骑马莫问渡，江头自有官渡船。", "ctrl_text": "七言绝句"}
{"src_text": "哭萧孚有四首 其一", "tgt_text": "去年九日共登高，绝岭长歌意颇豪。今日送君谁共哭，一间殡屋大江皋。", "ctrl_text": "七言绝句"}
{"src_text": "哭萧孚有四首 其二", "tgt_text": "画图摩诘神情远，诗律苏州句意清。身后生前千古恨，荒荒白日下高城。", "ctrl_text": "七言绝句"}
{"src_text": "哭萧孚有四首 其三", "tgt_text": "翰墨周旋二十春，暮年卜宅遂为邻。永新门外双松树，无复相携踏月人。", "ctrl_text": "七言绝句"}
{"src_text": "哭萧孚有四首 其四", "tgt_text": "螺湖桥外草如烟，螺子山前水接天。应有故人来下马，愁云深处是新阡。", "ctrl_text": "七言绝句"}
{"src_text": "寄黄宗师", "tgt_text": "飙轮峰头鹤下空，华阳洞口百花红。长林药草无人识，上界蓬莱有路通。烂醉前年春作客，频怜今日老成翁。丹砂不遣来城市，故著题诗寄葛洪。", "ctrl_text": "七言律诗"}
{"src_text": "送僧游庐山", "tgt_text": "庐山东南山木多，石梁颠倒挂银河。仙灯夜半天人落，佛屋春深海客过。五老芙蓉还好在，陶公杨柳定如何？布帆又起江湖兴，应道西风动薜萝。", "ctrl_text": "七言律诗"}
{"src_text": "送郭筦勾之西台", "tgt_text": "南州待著骑骢马，西土今须听凤凰。风妥浪花清度月，秋先关树早惊霜。汾阳宅畔槐应老，泰华峰头藕正香。愿得尽分冰雪片，沈疴天下总令尝。", "ctrl_text": "七言律诗"}
{"src_text": "与杜清碧先生四首 其三", "tgt_text": "五云绛节下林丘，万里银槎上斗牛。圣代已兴周礼乐，大儒宜法鲁春秋。上林花雾冥冥湿，太液恩波浩浩流。清夜梦回高阁远，一蓑烟雨泛渔舟。", "ctrl_text": "七言律诗"}
{"src_text": "与杜清碧先生四首 其四", "tgt_text": "圣君虚席礼贤初，太史濡毫应诏馀。沙草总肥金騕袅，宫花时落玉蟾蜍。晋朝人物推安石，汉代文章识仲舒。成业经纶有如此，人生须读五车书。", "ctrl_text": "七言律诗"}
{"src_text": "送僧游浙东", "tgt_text": "我家浙东海水西，危峰高上起天梯。蛇喉尊者秋归洞，虎背禅师夜过溪。晚日桃花山更好，春风药草路多迷。何堪相送寒江上，短发频搔更不齐。", "ctrl_text": "七言律诗"}
{"src_text": "淮上作", "tgt_text": "昨日水浅雀儿浴，今日能胜万斛舟。人生有时亦如此，请看秦淮江水流。", "ctrl_text": "七言绝句"}
{"src_text": "绝句", "tgt_text": "竹外斜阳卖酒家，雨馀红杏压枝斜。天涯无限伤春意，自向风前拾落花。", "ctrl_text": "七言绝句"}
{"src_text": "兰堂上人之金陵因寄宪府张使君", "tgt_text": "初平牧羊处，白石及秋登。挂锡月中到，禅房云上曾。使君持玉节，老客望金陵。想见双溪水，先霜早已冰。", "ctrl_text": "五言律诗"}
{"src_text": "逢僧话旧", "tgt_text": "朱雀桥头白下门，旧游回首几人存。令威不返辽东鹤，圆泽难招石上魂。金刹火馀灰未冷，锦囊诗在墨犹温。东来邂逅逢僧话，老泪临风堕酒尊。", "ctrl_text": "七言律诗"}
{"src_text": "阳明洞二首 其一", "tgt_text": "洞天深窅行客疑，飙轮碧简谁能稽？倚松长啸岩壑动，放怀未必今人非。石气盘空散成雾，桧子无风落青雨。草间欲问苗龙坛，薜荔鳞鳞络铜虎。", "ctrl_text": "七言律诗"}
{"src_text": "阳明洞二首 其二", "tgt_text": "蕙草雪消蜂蝶疑，游子挈榼来何稽？少待山桃缀红糁，回首已怜春事非。青风成云湿成雾，洞天深沉百花雨。山深玉殿锁碧苔，天上通明罗九虎。", "ctrl_text": "七言律诗"}
{"src_text": "若邪溪", "tgt_text": "一川暝色锁烟萝，萧洒禅关偈独过。檐卜香中诗梦远，芭蕉叶上雨声多。九重阙下心犹恋，二十年前事总讹。画舫兰桡待明发，若邪溪水夜增波。", "ctrl_text": "七言律诗"}
{"src_text": "镜湖", "tgt_text": "鸦陈连空木叶疏，西风衰柳半平芜。湖山照眼长奇丽，不枉千金买画图。", "ctrl_text": "七言绝句"}
{"src_text": "曹娥江", "tgt_text": "隔岸樯竿著暮鸦，待舟人立渡头沙。数拳顽石生云气，一半斜阳有浪花。", "ctrl_text": "七言绝句"}
{"src_text": "天香阁", "tgt_text": "阑干曲曲乱云封，回首炉峰翠几重。上界刚风秋万顷，银河开遍碧芙蓉。", "ctrl_text": "七言绝句"}
{"src_text": "集杜句题五马图", "tgt_text": "使君五马一马骢，声价歘然来向东。飞电流云绝潇洒，迥立阊阖生长风。肉鬉磊块连钱动，大宛立仗青丝鞚。不须对此成叹嗟，古来才大难为用。", "ctrl_text": "七言律诗"}
{"src_text": "天衣寺", "tgt_text": "春流双涧深，晓色十峰阴。胜地青莲宇，千年静者心。焚香入空翠，鸣磬出幽林。去路白云满，禅宫何处寻。", "ctrl_text": "五言律诗"}
{"src_text": "定善寺", "tgt_text": "开人宴坐时，大千入毫发。两山不受招，胡为在吾闼？", "ctrl_text": "五言绝句"}
{"src_text": "樵风庙", "tgt_text": "朝南暮北樵风径，遗庙千年尚乞灵。山瘦不知如许事，闭门新注相牛经。", "ctrl_text": "七言绝句"}
{"src_text": "读三国志", "tgt_text": "玉垒浮云尚惨然，兴亡自古总由天。渭川星殒嗟何早，却遣谯周七十年。", "ctrl_text": "七言绝句"}
{"src_text": "题赵子固墨兰", "tgt_text": "镂琼为佩翠为裳，冷落游蜂试采香。烟雨馆寒春寂寂，不知清梦到沅湘。", "ctrl_text": "七言绝句"}
{"src_text": "书墨竹", "tgt_text": "当年文湖州，爱竹骨已朽。祇今高李笔，可继湖州后。何人裂霜纨？写此三五叶。想见翠琅玕，萧然挺清节。", "ctrl_text": "五言律诗"}
{"src_text": "题画马", "tgt_text": "渥洼龙媒少人识，世上驽骀日充斥。班生画马画两匹，骏骨雄姿殊未得。赭袍乌帻坐奚官，似出春风十二闲。掩图不语三太息，我方垂耳盐车间。", "ctrl_text": "七言律诗"}
{"src_text": "和袁德平", "tgt_text": "世路不可涉，风霜苦见侵。园庐长入梦，岁月易惊心。木落秋容瘦，云昏雨意深。登楼试长望，烟水晚沈沈。", "ctrl_text": "五言律诗"}
{"src_text": "寄余希声", "tgt_text": "寄语中林友，相思又几朝。书虽为路阻，梦不怕山遥。风定落花漫，雨深青草骄。人情谅难必，不似往来潮。", "ctrl_text": "五言律诗"}
{"src_text": "摇落", "tgt_text": "摇落岁华晚，萧条门巷空。黄花数点雨，红叶五更风。挽镜徒催老，耽书漫得穷。亲朋顿乖隔，幽意若为同。", "ctrl_text": "五言律诗"}
{"src_text": "枉渚", "tgt_text": "枉渚倚孤棹，意行随杖藜。鸥边渔艇小，牛后牧童低。秋色多因树，寒声半是溪。何当买茅屋，此地卜幽栖。", "ctrl_text": "五言律诗"}
{"src_text": "和伯雍夜坐", "tgt_text": "月落夜方半，江空岁又阑。浮生知易老，久客欲归难。漏静忽闻笛，楼高谁倚阑。呼灯更小酌，起舞戏盘跚。", "ctrl_text": "五言律诗"}
{"src_text": "和马伯庸御史效义山无题四首 其一", "tgt_text": "羽林垂彩动天江，幕府光联白虎幢。吏法有章皆画一，将坛得士故无双。台中长夏霜凝简，掖内通宵雾锁窗。若使九门容径入，肯思岩隐听流淙。", "ctrl_text": "七言律诗"}
{"src_text": "和马伯庸御史效义山无题四首 其二", "tgt_text": "良人执戟待明光，谁与金炉共夕香。妆镜晓寒凝蝶粉，舞衣春暖卸莺黄。渡江桃叶应怜我，照水荷花似见郎。太息蹇脩无复理，空思掺手为缝裳。", "ctrl_text": "七言律诗"}
{"src_text": "和马伯庸御史效义山无题四首 其三", "tgt_text": "乘槎准拟逐秋潮，却访成都万里桥。沧海有山皆缥缈，青云无路不迢遥。閒居潘岳惊斑鬓，归去陶潜懒折腰。后夜相期明月上，露台高处弄笙箫。", "ctrl_text": "七言律诗"}
{"src_text": "和马伯庸御史效义山无题四首 其四", "tgt_text": "骥服盐车两耳垂，臂空九折未成医。欲寻箕颍终逃世，苦恨章逢不入时。金井蛩鸣知露冷，银河鹊度看星移。长贫久客应无补，拟挽沧江塞漏卮。", "ctrl_text": "七言律诗"}
{"src_text": "马元博下第归松江省觐", "tgt_text": "木落蓬飞天已寒，束书火急出燕山。霜蹄暂蹶终超忽，风翮高抟祇等閒。文度且应归膝上，士龙能久在云间。深秋送尽南辕客，一夜思家鬓欲斑。", "ctrl_text": "七言律诗"}
{"src_text": "送杜清碧入京二首 其一", "tgt_text": "玉笥峰前久白云，铜驼陌上暂红尘。有书未肯干时宰，命驾惟应访故人。沧海鱼龙波浪阔，颠厓草木雪霜频。逢时少试经纶手，回首山林迹未陈。", "ctrl_text": "七言律诗"}
{"src_text": "送杜清碧入京二首 其二", "tgt_text": "风雨蓬蒿病已侵，那堪送远更秋深。离情不断千寻绠，高义难磨百鍊金。乔木参天元有节，閒云出岫本无心。湖山摇落关河杳，后夜相思遣梦寻。", "ctrl_text": "七言律诗"}
{"src_text": "送杨仲弘编修", "tgt_text": "今代扬雄更绝伦，布衣一出便词臣。眼空四海谭无底，胸著千年汲愈新。芸暖图书蓬阁晓，花明剑佩凤池春。传闻贾傅初归国，亦有当年共策人。", "ctrl_text": "七言律诗"}
{"src_text": "和柳道传感怀", "tgt_text": "已无言语可为阶，野性那兼不好排。买笑谁挥金似土，浇愁空想酒如淮。仪庭鹓鹭多乘运，失水鳣鲸自感怀。物我本无何得丧，且随达士共谈谐。", "ctrl_text": "七言律诗"}
{"src_text": "送柳汤佐", "tgt_text": "太行盘踞势严严，五马初行众具瞻。他日去思应借寇，此时来暮正歌廉。七贤旧竹风流在，万善新茶岁贡兼。莫谓名邦天稍远，飞龙曾向此中潜。", "ctrl_text": "七言律诗"}
{"src_text": "送赵虚一降香至南海庐山会稽", "tgt_text": "天香分下殿西头，处士今乘使者驺。曾是骑麟骖北斗，真成跨鹤过扬州。山中五老应相识，海上三神亦易求。勾越东南仙柱观，神光依旧贯林丘。", "ctrl_text": "七言律诗"}
{"src_text": "郭子昭淮东经历", "tgt_text": "蹛林前岁偶同游，话旧知经五五秋。未厌群乌栖柏府，又骑一鹤上扬州。受书此日名方起，奏最他时考更优。尘里初衣方皎洁，岂令大幕久淹留。", "ctrl_text": "七言律诗"}
{"src_text": "题赵显卿友义卷后", "tgt_text": "古称燕赵多豪俊，今向燕山得赵君。中岁挂冠心似水，閒时说剑气如云。埙篪每为家声合，囊橐曾因友谊分。七十长年天所相，名驹汗血更超群。", "ctrl_text": "七言律诗"}
{"src_text": "睡起", "tgt_text": "卷帘春色上苔衣，新水相看近竹扉。风动树枝鸣宿鸟，云收山崦放晴晖。举杯竹叶扫愁去，攲枕杨花约梦飞。肠断碧苔溪上路，暖风晴日钓鱼矶。", "ctrl_text": "七言律诗"}
{"src_text": "夜归", "tgt_text": "有客有客胡未归，长安三见秋叶飞。警霜老鹤夜不寐，吊月孤雁寒无依。纷纷北里厌粱肉，落落西山甘蕨薇。人生穷达各有命，何须中夜泣牛衣。", "ctrl_text": "七言律诗"}
{"src_text": "题医学李教授归隐图", "tgt_text": "一官归隐绛山阳，山色苍苍接太行。自古终南多捷径，只今盘谷是康庄。仙家虎卖林中杏，洞府龙传海上方。吾友玉堂称二妙，为君图写烂生光。", "ctrl_text": "七言律诗"}
{"src_text": "寿承旨张畴斋", "tgt_text": "钟王书法得精微，每日霜毫不厌挥。相业曲江金鉴录，幽怀西塞绿蓑衣。蟠桃开日三千岁，古柏参天四十围。应与赤松相伴约，他年名遂早知几。", "ctrl_text": "七言律诗"}
{"src_text": "閒閒宗师生朝", "tgt_text": "天正子月一阳回，春入环枢已放梅。寿酒淋漓倾九酝，仙阶缥缈接三台。函关昔日青牛度，华表他年白鹤来。更向何方觅鳌岛，帝垣东畔是蓬莱。", "ctrl_text": "七言律诗"}
{"src_text": "题桶底图", "tgt_text": "蕊珠宫阙见毫釐，中有群仙按羽衣。莫讶此图天地窄，黍珠境界更希微。", "ctrl_text": "七言绝句"}
{"src_text": "题四马图", "tgt_text": "世上驽骀眩凡目，祇今谁识马中龙。昂头振鬣长鸣处，似向秋风诉未逢。", "ctrl_text": "七言绝句"}
{"src_text": "糟豚蹄东阳酒送理之", "tgt_text": "彭生失足落糟丘，醉入肌肤味更优。亦有曲生差可意，伴君倚槛看春流。", "ctrl_text": "七言绝句"}
{"src_text": "九月晦日二首 其一", "tgt_text": "九月晦日终夜雨，酒醒无处著閒愁。起闻更张有明诏，实与万国同戚休。", "ctrl_text": "七言绝句"}
{"src_text": "九月晦日二首 其二", "tgt_text": "今年年丰谷差贱，白米应饥翳桑夫。飞蝗是处有遗孽，未省腊前能雪无。", "ctrl_text": "七言绝句"}
{"src_text": "起坐叹", "tgt_text": "丈夫七尺躯，而无一金资。内怀千年意，外有万里思。终朝闭关坐，辛苦不敢辞。身长不肯屈，何以慰亲慈。", "ctrl_text": "五言律诗"}
{"src_text": "万岁山", "tgt_text": "龙首冈前玉树林，丹青万点紫烟深。广寒台殿秋如水，太液波涛晚向阴。西北云山凉冉冉，东南星海气湛湛。麟帘不卷空良夜，水鹤翛翛警露心。", "ctrl_text": "七言律诗"}
{"src_text": "积水", "tgt_text": "白鹭群飞积水寒，怪鳞收雨渐泥蟠。冲风自散凉波上，落日犹明高树端。晚色无人聊伫立，秋声何处起丛攒。他年幸愿青山筑，拄杖穿云戴鹖冠。", "ctrl_text": "七言律诗"}
{"src_text": "忆昨四首 其一", "tgt_text": "忆昔西陵桥下路，彩舟初试一莲红。菱花妆镜春鸥里，杏子单衫玉笛中。郡国三年烽火入，楼台万井劫烟空。江湖何预人间事，沙合重洲不遣通。", "ctrl_text": "七言律诗"}
{"src_text": "忆昨四首 其二", "tgt_text": "灵岩好在涵空谷，图画天开两洞庭。云日长天摇积水，蛟龙九月弄飞霆。舟归范蠡江湖远，兵压阊门草木腥。欲就吴王借秋剑，砚池星月洗秋萍。", "ctrl_text": "七言律诗"}
{"src_text": "忆昨四首 其三", "tgt_text": "二十四桥寒草绿，广陵无复见人家。解将明月金盘露，相劝春风玉蕊花。城苑西颓馀斥堠，衣冠南渡浑泥沙。登临俯仰千年迹，流水孤村属暮鸦。", "ctrl_text": "七言律诗"}
{"src_text": "忆昨四首 其四", "tgt_text": "金水年来通太液，妆成金屋绕龙池。宫衣湿露生花气，琐闼含风入柳姿。玉椀传头明素手，红鳞饮羽掣生丝。病身历历燕山道，卧对征鸿有所思。", "ctrl_text": "七言律诗"}
{"src_text": "燕山秋望三首 其一", "tgt_text": "西山水落向高风，万壑千厓出梵宫。翠幕遥看银榜合，金精虚逐火轮空。构栏静立翛翛上，冠佩飞行荡荡中。何日龙船移棹晓，露房云水四帘通。", "ctrl_text": "七言律诗"}
{"src_text": "燕山秋望三首 其二", "tgt_text": "辽海东空鹤不归，平芜遥际极凉霏。寒天霜静雕鹰没，沙苑秋高牧马肥。落日美人歌玉帐，西风猎骑拥金羁。豪猪猛起当前立，曾冒鸣弓脱晓围。", "ctrl_text": "七言律诗"}
{"src_text": "燕山秋望三首 其三", "tgt_text": "北落师门霄汉间，阴云粉沸夜漫山。水声乱趁龙门道，月色斜窥碣石湾。剑卧古台星郁郁，笳凝幽草露斑斑。千秋万岁沧浪面，长照君王入近关。", "ctrl_text": "七言律诗"}
{"src_text": "庚寅宿天姥岭", "tgt_text": "夜宿天台最上头，四无云彩众星秋。金庭鳌背东南重，玉几莲花左右浮。过客跻攀咸欲老，颠厓辛苦未知瘳。不眠起看涵波日，赤凤轮囷映十洲。", "ctrl_text": "七言律诗"}
{"src_text": "江槛", "tgt_text": "四十无成鬓欲皤，题诗江槛慰蹉跎。雨馀蛱蝶垂花并，春到菁芜落絮多。富贵失身怜鬼朴，文章得意等天魔。年来收拾心情坐，转奈云山绿水何。", "ctrl_text": "七言律诗"}
{"src_text": "癸巳冬至李君时可同客柔川追感永嘉旧游以诗为赠当己丑岁会永嘉时十月桃花盛开气如春半识者忧其不祥既而果然就用前韵因并及之", "tgt_text": "江城十月桃花发，小至看花半已残。香点客衣惊岁晏，醉烧官烛坐更阑。鬓毛荏苒风霜急，云物萧条海水寒。犹有黑貂能当酒，老来分手向君难。", "ctrl_text": "七言律诗"}
{"src_text": "甲午元日感怀", "tgt_text": "春色年年出帝京，河冰未解柳还青。东华正拥如云骑，南国空瞻戴斗星。日月由来双过鸟，乾坤及此一浮萍。愁缘底事浓于酒，起傍梅花步短棂。", "ctrl_text": "七言律诗"}
{"src_text": "甲午六月卧病柔川呈地主五首 其一", "tgt_text": "西界群山半削成，平居怅望指高青。银河上水通三石，玉笋馀云散五星。旷岁移家方失路，连城带甲此谭经。不图颠沛流离日，树色溪光满户庭。", "ctrl_text": "七言律诗"}
{"src_text": "甲午六月卧病柔川呈地主五首 其二", "tgt_text": "长忆灵岩对卷帘，客居还此面晴尖。雨分西崦泉鸣屋，风借南邻竹盖檐。病写乌丝清欲苦，眠抛白羽黑初甜。乱离未觉三迁定，行就君平试一占。", "ctrl_text": "七言律诗"}
{"src_text": "甲午六月卧病柔川呈地主五首 其三", "tgt_text": "乔木龙皮络翠烟，昔人成立等升天。芝兰玉树看盈畹，騄駬骅骝不受鞭。垂老托身书满屋，平生好客坐无毡。诸君有意怜衰白，惟有丹青照暮年。", "ctrl_text": "七言律诗"}
{"src_text": "甲午六月卧病柔川呈地主五首 其四", "tgt_text": "巷南巷北长相见，友谊金张旧最深。黄奥忆穿桐岭宿，乌岩行对竹溪阴。人烟接壤通江路，兵火无家共越吟。拟向清秋一疏散，不堪华发病伤心。", "ctrl_text": "七言律诗"}
{"src_text": "甲午六月卧病柔川呈地主五首 其五", "tgt_text": "杨溪积雨绿于苔，乱竹梢梢不遣栽。自爱水风横笛语，欲乘秋涨刺船来。眠从朱老诗浇泼，书及黄郎使往回。困饿只馀皮骨在，故人初见恐惊猜。", "ctrl_text": "七言律诗"}
{"src_text": "丙申元旦", "tgt_text": "元朝举酒欲伤神，六载崎岖脱死身。草木不忘春雨露，山川犹拥宿风尘。河南轻重须藩翰，江左安危数缙绅。家国未知焉税驾，等閒笑语答时人。", "ctrl_text": "七言律诗"}
{"src_text": "宿□□轩咏海棠", "tgt_text": "折得繁枝特地红，可怜憔悴卧东风。春酣玉帐花阴合，夜照香篝药气浓。白发与心酬丧乱，青灯因泪识英雄。金盘华屋人间梦，一笑荒鸡落枕中。", "ctrl_text": "七言律诗"}
{"src_text": "李伯时画太白泛舟小像", "tgt_text": "李白自号谪仙人，更得龙眠为写真。一个青莲初出水，千年金粟再来身。胸中元气诗如海，物外还丹酒借春。一笑掀髯缘底事，桃花潭上见汪伦。", "ctrl_text": "七言律诗"}
{"src_text": "大车", "tgt_text": "大车槛槛出北口，马垂两耳牛昂首。行人莫说牛力强，牛角可垂垂已久。", "ctrl_text": "七言绝句"}
{"src_text": "泖上", "tgt_text": "倦客萧条晓自眠，梦行秋水踏秋烟。黄山在眼忽惊觉，屋上长林风动天。", "ctrl_text": "七言绝句"}
{"src_text": "山中二首 其一", "tgt_text": "青天去人不咫尺，白云映我作坡陀。奔星直下不知处，料得人间风雨多。", "ctrl_text": "七言绝句"}
{"src_text": "山中二首 其二", "tgt_text": "幽人采药不知暮，夜宿王子吹箫台。天鸡忽叫海水赤，东南云气如蓬莱。", "ctrl_text": "七言绝句"}
{"src_text": "过芙蓉村", "tgt_text": "日暮东风吹客衣，水光春色弄晴晖。野桃无主清江渡，山雨初收白练飞。", "ctrl_text": "七言绝句"}
{"src_text": "玉环山", "tgt_text": "海氛兼天赤，山云捧日黄。波涛开霁景，岛屿极清光。南下思秦帝，东巡忆武王。刀弓清似水，神物敢跳梁。", "ctrl_text": "五言律诗"}
{"src_text": "松门山", "tgt_text": "沙巷蛟蜒白，松门蜃气平。强弩支江断，长创落日明。", "ctrl_text": "五言绝句"}
{"src_text": "晚出西掖同柯博士赋", "tgt_text": "薄暮出重闉，逶迟望双阙。辇路犹轻尘，上林已初月。悠悠文书静，去去车马绝。小草惭长松，承恩总无别。", "ctrl_text": "五言律诗"}
{"src_text": "送客赋得城上乌", "tgt_text": "月落城上楼，乌啼楼上头。一啼海色动，再啼朝景浮。马鸣黄金勒，霜满翠羽裘。乌啼在故处，人生多去留。", "ctrl_text": "五言律诗"}
{"src_text": "有怀玉文堂", "tgt_text": "眉山老仙丹丘生，三日不出风雨惊。玉文深沈发奇秘，天藻动荡流芳英。锦鳞行酒白昼静，金鸭焚香长夜清。秋深病久不得住，抚卷怅望难为情。", "ctrl_text": "七言律诗"}
{"src_text": "秋雨夜坐", "tgt_text": "风雨夜窗急，庭帷秋思多。萧萧闻落木，汹汹度惊波。阶湿吟蛩乱，檐深宿鸟过。青灯挑不尽，无奈客愁何。", "ctrl_text": "五言律诗"}
{"src_text": "送閤学士赴上都", "tgt_text": "从官万骑拥銮舆，东閤词臣载宝书。雨过草肥金络马，月明山转紫驼车。龙庭日近瀛洲路，滦水天高玉帝居。明日仙凡便相隔，少年僚吏谩踟蹰。", "ctrl_text": "七言律诗"}
{"src_text": "送国王朵儿只就国", "tgt_text": "奕世名王策骏功，远分茅土镇辽东。玉符金印传孙子，铁券丹书誓始终。沧海断霞通虎帐，黑河飞雪暗雕弓。莫忘圣武艰难日，四杰从容陟客同。", "ctrl_text": "七言律诗"}
{"src_text": "郊祀庆成", "tgt_text": "圜丘亲祀自吾皇，夙驾銮舆建太常。冕服并行周典礼，乐歌不数汉文章。清台夜奏灵光紫，温室朝迎瑞日黄。今代侍臣多马郑，明年应许议明堂。", "ctrl_text": "七言律诗"}
{"src_text": "和完学士晚出丽正门", "tgt_text": "暮光霞彩炫金题，绛阙高居雉堞低。上相楼台连御苑，中郎车骑过沙堤。皂雕孤捩凌云翮，紫燕双翻踣雪蹄。回首上林凉月夜，橤珠多是凤鸾栖。", "ctrl_text": "七言律诗"}
{"src_text": "题柯博士墨竹", "tgt_text": "嶰谷春回落粉香，拂云和露倚苍苍。月明后夜吹箫过，应是伶伦学凤凰。", "ctrl_text": "七言绝句"}
{"src_text": "和西湖竹枝词", "tgt_text": "湖头春满藕花香，夜深何处有鸣榔？郎来打鱼三更里，凌乱波光与月光。", "ctrl_text": "七言绝句"}
{"src_text": "贾治安骑驴图", "tgt_text": "西风乌帽鬓毵毵，拂袖长吟倚暮酣。得句不冲京兆尹，蹇驴行遍大江南。", "ctrl_text": "七言绝句"}
{"src_text": "昆明池乐歌二首 其一", "tgt_text": "彩鹢齐飞簇画旗，甲光如水入云低。长杨五柞遥相望，笳鼓归来日每西。", "ctrl_text": "七言绝句"}
{"src_text": "昆明池乐歌二首 其二", "tgt_text": "博望封侯万里还，血流青海骨如山。将军新赐楼船印，锦缆牙樯杳霭间。", "ctrl_text": "七言绝句"}
{"src_text": "送唐子华嘉兴照磨", "tgt_text": "羡子才名久，人称老郑虔。风流今共识，政事昔曾传。坐幕挥谈麈，移家载酒船。郡城秋水上，相望故依然。", "ctrl_text": "五言律诗"}
{"src_text": "送孙士元越州经历", "tgt_text": "江楼酒欲醺，离思乱江云。官舍山阴近，邮亭水驿分。声华当众望，赞画藉多闻。退食须行乐，裁诗孰和君。", "ctrl_text": "五言律诗"}
{"src_text": "春日有怀柯博士二首 其一", "tgt_text": "阖闾城外乱莺啼，笠泽春深水满陂。好买扁舟载图画，布帆东下若耶溪。", "ctrl_text": "七言绝句"}
{"src_text": "春日有怀柯博士二首 其二", "tgt_text": "闻说新来白发稠，茂陵多病不胜愁。吟成定似张公子，痴绝真成顾虎头。", "ctrl_text": "七言绝句"}
{"src_text": "京口送戴寿卿之金陵学录兼寄刘云松", "tgt_text": "瓮城至冶城，山影碧崚嶒。泮水春才动，雩坛价已增。乌台争荐鹗，鹍海看飞鹏。问讯云松客，清溪隐钓罾。", "ctrl_text": "五言律诗"}
{"src_text": "雪中骑牛拜米南宫墓", "tgt_text": "少年不解事，买骏轻千金。何如小黄犊，踏雪空山深。小小双牧童，吹笛穿松林。醉拜南宫墓，地下有知音。", "ctrl_text": "五言律诗"}
{"src_text": "和王参政崔徽写真韵", "tgt_text": "芳时无语惜年华，綵笔何心赋落霞。镜里自怜人似玉，天涯不隔貌如花。双瞳蘸绿横秋水，高髻堆春亸碧鸦。犹胜无金买延寿，黑山空使梦还家。", "ctrl_text": "七言律诗"}
{"src_text": "与茅山李道士同宿石门", "tgt_text": "山空万籁沈，论语对青灯。君本无心侣，吾真有发僧。", "ctrl_text": "五言绝句"}
{"src_text": "思亲", "tgt_text": "天外东风吹塞沙，忽闻归雁落梅花。江城此夜正春雨，独倚阑干心到家。", "ctrl_text": "七言绝句"}
{"src_text": "登焦山塔二首 其一", "tgt_text": "远寻兰若访参寥，仰见龙蛇窟宅高。试上云梯舒望眼，蓬莱咫尺限云涛。", "ctrl_text": "七言绝句"}
{"src_text": "登焦山塔二首 其二", "tgt_text": "归鞭袅袅拂斜曛，踏碎长街九里云。渐愧蜗牛庐下客，终朝城市醉醺醺。", "ctrl_text": "七言绝句"}
{"src_text": "钁", "tgt_text": "銎柄为身首半圭，非锋非刃截然齐。凌晨几用和烟斸，逼暮同归带月携。已啄灵苗挑药笼，每通流水入蔬畦。更看功在盘根地，办与春农趁雨犁。", "ctrl_text": "七言律诗"}
{"src_text": "木杴", "tgt_text": "柄头掌木尽宽平，谷实抄来忌满盈。苗夏耰锄方用事，几回高阁待秋成。", "ctrl_text": "七言绝句"}
{"src_text": "耨", "tgt_text": "创物各有名，薅器即云耨。壅厚破蚁封，啄深过鸟咮。护苗如养贤，去草极击寇。曾闻伛偻翁，功毋求速就。", "ctrl_text": "五言律诗"}
{"src_text": "镰", "tgt_text": "利器从来不独工，镰为农具古今同。芟馀禾稼连云远，除去荒芜捲地空。低控一钩长似月，轻挥尺刃捷如风。因时杀物皆天道，不尔何收岁杪功。", "ctrl_text": "七言律诗"}
{"src_text": "锯", "tgt_text": "百鍊出锻工，修薄见良铁。架木作梁横，错刃成齿列。直斜随墨弦，来去霏轻屑。傥遇盘错间，利器乃能别。", "ctrl_text": "五言律诗"}
{"src_text": "乔扦", "tgt_text": "江乡新霁稻初收，缚竹为扦可寄留。白水有时深鼎足，黄云随意挂叉头。丰年有象居人喜，滞穗无遗寡妇愁。稼事毕时仍有用，不妨场圃作量筹。", "ctrl_text": "七言律诗"}
{"src_text": "刮板", "tgt_text": "广舌横短柄，双环系长纼。却行作敛踪，前排如拥盾。起偃作陂塘，分田立畦畛。人间不平地，所到略能尽。", "ctrl_text": "五言律诗"}
{"src_text": "屝", "tgt_text": "蒯菅柔韧自编成，不换仍呼不借名。长向绿蓑衣底著，两行偏称野夫情。", "ctrl_text": "七言绝句"}
{"src_text": "覆壳", "tgt_text": "田头赫日曝肤赪，微智能令庇荫清。竹股合编深可覆，箬胎层布薄还轻。制成龟背兼龟兆，俯作鹤躯如鹤行。南北薅锄人得此，随身长若片云生。", "ctrl_text": "七言律诗"}
{"src_text": "通簪", "tgt_text": "汗随低首沛如淋，散髻斜横得此簪。冰箸玲珑清吹入，月痕依约墨云深。孤标不作附炎态，虚腹宁无利物心。微眇弃馀能适用，何殊敝帚直千金。", "ctrl_text": "七言律诗"}
{"src_text": "臂篝", "tgt_text": "筠篝编织作中虚，穿臂农夫护若肤。不似舞姬华宴上，巧笼衣袖络珍珠。", "ctrl_text": "七言绝句"}
{"src_text": "谷匣", "tgt_text": "取制异囷京，初凭梓匠成。虚中元有受，正位乃无倾。封鐍开还泻，方层贮每盈。家家能置此，亦号小常平。", "ctrl_text": "五言律诗"}
{"src_text": "篮", "tgt_text": "卖花檐上两相宜，斸药山前屡挈归。何似采桑盛叶好，是中还有绮罗衣。", "ctrl_text": "七言绝句"}
{"src_text": "晒槃", "tgt_text": "平如铺簟浅于舟，谷实摊来亦易收。尝笑昔年高凤麦，漫教平地雨漂流。", "ctrl_text": "七言绝句"}
{"src_text": "堈碓", "tgt_text": "杵臼搜奇作碓堈，米翻堈滑恣舂撞。铁笼木末装全杵，皮护篘材倚半腔。频作低昂身与共，惯成踏蹑足须双。近随文轨通南北，不独铿鍧在楚邦。", "ctrl_text": "七言律诗"}
{"src_text": "油榨", "tgt_text": "巨材成榨床，细溜刻槃口。麻烂入重圈，机械应心手。取之亦多方，脂膏竟谁有？回顾室中妇，何尝润蓬首。", "ctrl_text": "五言律诗"}
{"src_text": "野航", "tgt_text": "东皋茫茫春雨晴，前溪溶溶春水生。小桥攲仄已中断，野航一叶通人行。长日一鞭春事毕，来去溪边少人迹。雨打风牵尽日横，白鹭有时来上立。", "ctrl_text": "七言律诗"}
{"src_text": "拖车", "tgt_text": "早同农具破烟来，暮带樵薪载月回。不比看花南陌上，雕轮绣毂殷春雷。", "ctrl_text": "七言绝句"}
{"src_text": "牛曳水车", "tgt_text": "日日车头踏万回，重劳人力亦堪哀。从今垄首浇田浪，都是乌犍领上来。", "ctrl_text": "七言绝句"}
{"src_text": "高车", "tgt_text": "通渠激浪走轰雷，激转筒车几万回。水械就携多水上，天池还泻半天来。竹龙解吐无云雨，旱魃潜消此地灾。安得临流施此技，楼居涤去暑天埃。", "ctrl_text": "七言律诗"}
{"src_text": "水筒", "tgt_text": "刳竹作连筒，流泉一脉通。势虽由上下，用不限西东。远借居人便，常资沛泽功。伊谁凭好手，扶起卧龙公。", "ctrl_text": "五言律诗"}
{"src_text": "石笼", "tgt_text": "谁编藤竹作长笼，块石填来势自雄。螮蝀有形横巨浸，鲲鲸无力战秋风。波涛已捲奔腾势，垄亩都归捍禦功。拟唤六丁鞭尔去，若为能障百川东。", "ctrl_text": "七言律诗"}
{"src_text": "水篣", "tgt_text": "瀑布中悬护土沙，飞流聚沫白生华。即看器用成天巧，积雪岩前走浪花。", "ctrl_text": "七言绝句"}
{"src_text": "水击面罗", "tgt_text": "春雷声殷雪成围，收拾罗床别有机。才得水轮轻借力，方池匀受玉尘飞。", "ctrl_text": "七言绝句"}
{"src_text": "麦钐", "tgt_text": "利刃由来与镫同，岂知芟麦有殊功。回看万顷黄云地，不用?镰捲已空。", "ctrl_text": "七言绝句"}
{"src_text": "麦绰", "tgt_text": "芟麦虽凭利刃功，柄头还用竹为笼。勿云褊量容多少，都覆黄云入笼中。", "ctrl_text": "七言绝句"}
{"src_text": "火仓", "tgt_text": "朝阳一室虚窗明，今朝喜见蚕初生。四壁匀停今得熟，火龛挫垒如三星。阿母体测衣绢单，添减火候随寒暄。谁识贵家劝饮处？红炉画阁簇婵媛。", "ctrl_text": "七言律诗"}
{"src_text": "蚕簇", "tgt_text": "前朝茧如山，今朝卵如粟。如山今岁谋，如粟来岁足。来岁一何神，生花楮一幅。丁宁语荆妇，依时勤晒沐。", "ctrl_text": "五言律诗"}
{"src_text": "热釜", "tgt_text": "蚕家热釜趁缫忙，火候长存蟹眼汤。多茧不须愁不辨，时时频见脱丝?。", "ctrl_text": "七言绝句"}
{"src_text": "冷盆", "tgt_text": "瓦盆添水火微燃，茧绪抽来细缴全。不似贵家华屋底，空教纤手弄清泉。", "ctrl_text": "七言绝句"}
{"src_text": "络车", "tgt_text": "軖丝张柅复相牵，络妇车成用具全。座上通槽连簨旧，轴头引篗逗绳圈。一钩递控防偏度，独缕依循入卧缠。几向华筵曾误认，箜篌人坐理冰弦。", "ctrl_text": "七言律诗"}
{"src_text": "木棉弹弓", "tgt_text": "主射由来彀此弓，岂知弦法有他功。却将一掬香绵朵，弹作晴云满座中。", "ctrl_text": "七言绝句"}
{"src_text": "蟠车", "tgt_text": "绩纺功才毕，蟠纑得此车。行桄运枢臬，交辏寄横叉。宛转荆钗手，周旋里布家。岂知罗绮辈，惟务拨琵琶。", "ctrl_text": "五言律诗"}
{"src_text": "梅花集句 其一", "tgt_text": "水沈为骨玉为肌，好处曾临阿母池。雪后园林应有恨，篱边屋角立多时。早开却被嫣红妒，未落先愁玉笛吹。要识此花奇绝处，满窗唯有月明知。", "ctrl_text": "七言律诗"}
{"src_text": "梅花集句 其二", "tgt_text": "刻玉雕琼作小葩，湿云黯澹雪横斜。半开半落缘谁事，和影和香属我家。数抹晚霞怜野笛，一泓流水度寒沙。吟边苦思无佳句，立尽斜阳数过鸦。", "ctrl_text": "七言律诗"}
{"src_text": "梅花集句 其三", "tgt_text": "黯澹江天雪欲飞，屋檐斜入一枝低。禽翻竹叶霜初下，春在花梢日未西。晚岁风霜从冷澹，小园烟景正凄迷。平生惯是思梅苦，多谢诗翁为品题。", "ctrl_text": "七言律诗"}
{"src_text": "梅花集句 其四", "tgt_text": "天寒落日澹孤村，占断风情向小园。翠羽啼花追昔梦，缟衣和雨立黄昏。藓厓直上双飞屣，茅店惊寒半掩门。忆得去年风雪里，江南石上对洼尊。", "ctrl_text": "七言律诗"}
{"src_text": "梅花集句 其五", "tgt_text": "踏破溪边一径苔，与寻陈迹久徘徊。云漫陇树魂应断，风静寒塘花正开。只恐好枝为雪压，留看瘦影上窗来。花前独立无人会，谩使诗肠日九回。", "ctrl_text": "七言律诗"}
{"src_text": "梅花集句 其六", "tgt_text": "雪后相看意更深，谩将一朵插铜瓶。人生此乐须天赋，岁晚知心唯月明。白鹤未归春已老，危阑倚遍酒初醒。逋仙只说香和影，不是诗家莫浪评。", "ctrl_text": "七言律诗"}
{"src_text": "梅花集句 其七", "tgt_text": "勾引春情出苑墙，无人知处忽然香。愁连粉艳飘歌席，亦要天花作道场。风约暗香临浅水，月明疏影媚寒塘。浣花溪上堪惆怅，可是无心赋海棠。", "ctrl_text": "七言律诗"}
{"src_text": "梅花集句 其八", "tgt_text": "貌楛神泽骨槎牙，萧索东风两鬓华。甘与雪霜同冷澹，醉看参月半横斜。溪山冷落泥三尺，水竹参差屋数家。自笑自吟还自得，案头摇落小瓶花。", "ctrl_text": "七言律诗"}
{"src_text": "梅花集句 其九", "tgt_text": "榾柮炉寒砚欲冰，舍南舍北雪犹存。旋催妆额添宫样，静爱寒香扑酒樽。两岸严风吹玉树，一湾流水护柴门。閒中有意堪图画，溪上无人月一痕。", "ctrl_text": "七言律诗"}
{"src_text": "梅花集句 其十", "tgt_text": "半屋苍云冷不知，茅檐竹坞两幽奇。凝情金谷登楼日，依约华清出浴时。陇月定知今夕恨，春风摇动故人思。绿杨解语应相笑，雪里开花恐是迟。", "ctrl_text": "七言律诗"}
{"src_text": "梅花集句 其十一", "tgt_text": "满地飘零更断肠，恐随春梦去飞扬。柳摇台榭东风软，花扑玉缸春酒香。驿使不来羌管歇，燕钗初试汉宫妆。巡檐说尽心期事，几度凭阑到夕阳。", "ctrl_text": "七言律诗"}
{"src_text": "梅花集句 其十二", "tgt_text": "湖山摇落岁方悲，自恐冰容不入时。但笑红芳誇艳冶，浑将绛雪点寒枝。桥边野水通渔路，城外春风吹酒旗。正似美人初醉著，澹妆浓抹总相宜。", "ctrl_text": "七言律诗"}
{"src_text": "过乌山铺", "tgt_text": "溪流霜后浅，野烧晓来明。古路无人迹，空山有驿名。衾寒知夜永，柝响觉风生。苦被浮名误，栖栖复此行。", "ctrl_text": "五言律诗"}
{"src_text": "挽余廷心", "tgt_text": "义重身先死，城存力已穷。百年深雨露，一士独英雄。甲第声华旧，文章节概中。只今千种恨，遗庙夕阳红。", "ctrl_text": "五言律诗"}
{"src_text": "过故居", "tgt_text": "白头归故里，荒草没柴门。乡旧仍相见，儿童且不存。忠清千古事，骨肉一家魂。痛哭松楸下，云愁白日昏。", "ctrl_text": "五言律诗"}
{"src_text": "十华观", "tgt_text": "十载风尘忽白头，春来犹自强追游。香浮素碧云房静，日落青林石径幽。海内何人扶社稷，天涯有客卧林丘。此心只似长江水，终古悠悠向北流。", "ctrl_text": "七言律诗"}
{"src_text": "春日绝句", "tgt_text": "几片残红点客衣，小溪流水鳜鱼肥。画桥尽日无人过，杨柳青青燕子飞。", "ctrl_text": "七言绝句"}
{"src_text": "北山", "tgt_text": "平川杨柳翠依微，暖日游丝挂绿扉。啼鸟不知江国变，多情到处劝人归。", "ctrl_text": "七言绝句"}
{"src_text": "过豫章", "tgt_text": "舣棹沧洲外，行行入故城。楼台空旧迹，门巷半新名。盛学谁从说，明身只自惊。惟看徐孺子，千古有馀清。", "ctrl_text": "五言律诗"}
{"src_text": "采莲曲三首 其一", "tgt_text": "采莲入南浦，欲寄远方书。不知莲叶下，自有双鲤鱼。", "ctrl_text": "五言绝句"}
{"src_text": "采莲曲三首 其二", "tgt_text": "郎如荷上露，荡摇不成颗。妾如莲中薏，苦心思结果。", "ctrl_text": "五言绝句"}
{"src_text": "采莲曲三首 其三", "tgt_text": "采莲须采芳，不采羞自献。年年来水湄，薰风会相见。", "ctrl_text": "五言绝句"}
{"src_text": "四时宫词四首 其一", "tgt_text": "掖庭春夜燕，小队去红妆。敕赐金莲烛，雕阑照海棠。", "ctrl_text": "五言绝句"}
{"src_text": "四时宫词四首 其二", "tgt_text": "水殿笙歌歇，宫门听漏签。薰风吹藕荡，香度水晶帘。", "ctrl_text": "五言绝句"}
{"src_text": "四时宫词四首 其三", "tgt_text": "清宵游桂馆，灯影散红云。手拂芙蓉露，香沾翡翠裙。", "ctrl_text": "五言绝句"}
{"src_text": "四时宫词四首 其四", "tgt_text": "雪亚双鸳瓦，寒生五凤楼。羊羔初燕罢，分赐绣㲨裘。", "ctrl_text": "五言绝句"}
{"src_text": "效老杜出塞九首 其一", "tgt_text": "我本农家子，生来事犁锄。手不习骑射，何曾识兵书。一旦应官徭，徒侣同驰驱。茫茫塞路长，去去当何如。", "ctrl_text": "五言律诗"}
{"src_text": "效老杜出塞九首 其二", "tgt_text": "卖牛买刀剑，不顾家业殚。密密缝衣袄，迢迢越河关。妻孥问所之？几时寄书还。富贵未可必，投身须臾间。", "ctrl_text": "五言律诗"}
{"src_text": "效老杜出塞九首 其三", "tgt_text": "粲粲金锁甲，駪駪雪毛騧。将军出师去，士卒如云多。蚩尤亘天红，刀剑光相磨。非无六奇计，奈尔劲敌何。", "ctrl_text": "五言律诗"}
{"src_text": "效老杜出塞九首 其四", "tgt_text": "北风吹沙尘，四野寒日昏。忍闻落梅曲，欲断征人魂。三箭无日发，万灶空云屯。我欲砍虏营，未闻主将言。", "ctrl_text": "五言律诗"}
{"src_text": "效老杜出塞九首 其五", "tgt_text": "人言从军乐，岂识从军苦。妇女连车归，玉帛不可数。我行橐屡空，令不违部伍。枕戈夜无眠，悠悠听更鼓。", "ctrl_text": "五言律诗"}
{"src_text": "效老杜出塞九首 其六", "tgt_text": "将军不负腹，所至牛酒丰。民间苦箕敛，兵食常不充。曾闻古良将，士卒甘苦同。投醪饮河水，千载怀高风。", "ctrl_text": "五言律诗"}
{"src_text": "效老杜出塞九首 其七", "tgt_text": "昔闻横行将，今无深入师。募我备行伍，易若呼小儿。桓桓貔虎装，介冑光陆离。岂知行路人，深为世道悲。", "ctrl_text": "五言律诗"}
{"src_text": "效老杜出塞九首 其八", "tgt_text": "月落悲笳动，群马萧萧鸣。惊沙寒掠面，急柝催晨征。中天怒招摇，白光射霓旌。肠断陇头水，乌乌闻哭声。", "ctrl_text": "五言律诗"}
{"src_text": "效老杜出塞九首 其九", "tgt_text": "连年苦东寇，今年困西征。身甘马革裹，命若鸿毛轻。安得休王师，一言下齐城。归去对邻里，耕田歌太平。", "ctrl_text": "五言律诗"}
{"src_text": "九月一日清溪道中二首 其二", "tgt_text": "微月悬孤榻，残云过断塍。松风林外笛，茅屋水边灯。久坐忘为客，清吟未得朋。沙头有饥鹘，昏暝亦飞腾。", "ctrl_text": "五言律诗"}
{"src_text": "晚步", "tgt_text": "雨霁野色净，杖策步残阳。度桥寻幽径，沿溪绕西庄。陇麦生微秀，篱菊散清香。行吟来复往，零露忽沾裳。", "ctrl_text": "五言律诗"}
{"src_text": "和看云庄楼壁旧题", "tgt_text": "舒眼层楼表，归心强自宽。山回江势曲，树密雨声寒。北使君需急，东游客兴阑。最怜苗未格，空忆舞阶干。", "ctrl_text": "五言律诗"}
{"src_text": "用韵叹冬雨回集大三首 其一", "tgt_text": "湿云连野树，流水绕孤村。两月无来客，终朝闭小轩。冥冥山气重，㶁㶁涧声繁。认作清明景，红芳惜不存。", "ctrl_text": "五言律诗"}
{"src_text": "用韵叹冬雨回集大三首 其二", "tgt_text": "迢递接关塞，阴遥送岁年。百川黄潦合，四野黑云缠。映竹疏还密，如麻断复连。无由同夜话，一榻独萧然。", "ctrl_text": "五言律诗"}
{"src_text": "用韵叹冬雨回集大三首 其三", "tgt_text": "久厌冬深雨，长吟屋漏诗。凄凉乔木下，想象熟梅时。水没江边鹬，雷翻水底螭。天时犹尔变，人事得无移。", "ctrl_text": "五言律诗"}
{"src_text": "开岩寺", "tgt_text": "一个长松在，入门先自清。旧题犹在耳，重到岂胜情。杰阁依岩出，幽泉绕竹鸣。老来多古意，长记散华名。", "ctrl_text": "五言律诗"}
{"src_text": "游清心寺", "tgt_text": "夏日清心寺，萧萧树石佳。高人留别院，幽意满空斋。松偃新移路，渊临欲堕厓。五年才一过，回首为兴怀。", "ctrl_text": "五言律诗"}
{"src_text": "九日", "tgt_text": "残日凄风岸，登临感物华。早禾千顷雪，秋树半村霞。酩酊携壶牧，风流落帽嘉。古人那可作，一笑对黄花。", "ctrl_text": "五言律诗"}
{"src_text": "和山居六咏 其一", "tgt_text": "玉川家口尽风流，绝爱长须不裹头。拾菌断厓双屩雨，捣茶破屋一灯秋。饥寒未得文章力，忠孝空遗简策愁。何用枯肠五千卷，无怀时节有书不。", "ctrl_text": "七言律诗"}
{"src_text": "和山居六咏 其二", "tgt_text": "解却尘缨到处閒，底须岘首与商颜。独醒不慕酒泉郡，太瘦休嘲饭颗山。得路谩誇腾踏去，有巢何待倦飞还。近来生意君知否，种得琅玕与药栏。", "ctrl_text": "七言律诗"}
{"src_text": "和山居六咏 其四", "tgt_text": "毁誉何曾畏简书，是非终不到庭除。衣忘纨绮食忘肉，山可樵苏水可渔。民物遇秦多坎轲，世情如蜀几崎呕。有时自说江湖梦，一笑梅花月上初。", "ctrl_text": "七言律诗"}
{"src_text": "和山居六咏 其六", "tgt_text": "不钓湘江不洞庭，一庵高卧白云层。姓名幸不官人识，面目从教俗子憎。麦陇晓晴来馌妇，竹林秋晚约棋僧。分光自有松头月，高照世间无尽灯。", "ctrl_text": "七言律诗"}
{"src_text": "新山别馆十景 其一 桃源春晓", "tgt_text": "数点残星挂绿萝，看桃行入旧山阿。洞门花雾红成阵，沙麓岩前翠作涡。天外曙红惊鹤梦，水边啼鸟和渔歌。刘郎去后无人到，吟倚东风草色多。", "ctrl_text": "七言律诗"}
{"src_text": "新山别馆十景 其二 赤城栖霞", "tgt_text": "赤城霞起建高标，万丈红光映碧寥。美人不卷锦绣段，仙翁泻下丹砂瓢。气连海屿贯旭日，光入溪瓮生春潮。我欲结为五色佩，碧桃花下呼周乔。", "ctrl_text": "七言律诗"}
{"src_text": "新山别馆十景 其三 双涧观澜", "tgt_text": "柱峰堂下翠纷纷，俯鉴澄源气自芬。两涧合流元有绪，八风吹水自成文。沄沄尚想在川上，混混终当放海滨。欲举源头问寒拾，幽亭尽日对松云。", "ctrl_text": "七言律诗"}
{"src_text": "新山别馆十景 其四 华顶归云", "tgt_text": "四万八千山上山，山中夜夜白云还。底须出岫弥六合，且复与僧分半间。古殿结阴灯影澹，长松留暝寺门关。谪仙已览庐山秀，留得书堂相对閒。", "ctrl_text": "七言律诗"}
{"src_text": "新山别馆十景 其五 螺溪钓艇", "tgt_text": "旧日溪源浸巨螺，一竿来此老渔蓑。远寻短棹轻舟兴，高唱斜风细雨歌。夜泊松潭明月近，昼眠花港绿阴多。朝朝老瓦盆边醉，冷看王孙细马驮。", "ctrl_text": "七言律诗"}
{"src_text": "新山别馆十景 其六 清溪落雁", "tgt_text": "清溪溪口荻花秋，底事年年伴白鸥。北去不辞书帛寄，南来非为稻粱谋。荒烟渺渺长桥外，落叶萧萧古渡头。见说洞庭风月好，碧波千顷少渔舟。", "ctrl_text": "七言律诗"}
{"src_text": "新山别馆十景 其七 南山秋色", "tgt_text": "观彼南山小众山，霜明红树碧云寒。馀清入座把不尽，积翠浮空染未乾。漠漠祇愁晴雾隔，霏霏休待夕阳看。何人会得悠然趣，前有陶公后有韩。", "ctrl_text": "七言律诗"}
{"src_text": "新山别馆十景 其八 琼台夜月", "tgt_text": "万仞台端接绛霄，秋风吹梦度金桥。素娥独倚白银阙，羽客双吹紫玉箫。清气逼人凡骨换，孤光入酒醉魂消。绣襦甲帐今何在，谁为文生一见招。", "ctrl_text": "七言律诗"}
{"src_text": "新山别馆十景 其九 石梁雪瀑", "tgt_text": "山北山南尽白云，云中有水接天津。两龙争壑那知夜，一石横空不度人。潭底怒雷生雨雹，松头飞雾湿衣巾。昙华亭上茶初试，一滴曹溪恐未真。", "ctrl_text": "七言律诗"}
{"src_text": "新山别馆十景 其十 寒岩夕照", "tgt_text": "岩户阴森隔万松，暮云卷尽寺林空。天边渐蚀千峰紫，木杪犹馀一缕红。两个归僧开竹院，数声残磬度溪风。凭谁唤起寒山子，共看回光入梵宫。", "ctrl_text": "七言律诗"}
{"src_text": "和刘伯温感怀四首 其一", "tgt_text": "在昔曾闻夏变夷，台莱自足固邦基。为言横槊赋诗士，不是投戈讲艺时。野外观风忧稼穑，江边回首见旌旗。斩蛟未有旌阳术，安得相从闾左慈。", "ctrl_text": "七言律诗"}
{"src_text": "和刘伯温感怀四首 其二", "tgt_text": "旧时左辖下三台，坚壁相持久不开。但欲黄金留翠袖，岂知白骨长苍苔。两年征伐多荼毒，一旦功名付草莱。大谬最怜分阃帅，受降未了敌还来。", "ctrl_text": "七言律诗"}
{"src_text": "和刘伯温感怀四首 其三", "tgt_text": "风雨萧萧震广川，前村茅屋冷炊烟。潮声有信来还去，贼势无时断复连。胠箧难存悬磬室，污邪化作不毛田。何时甲洗天河水，月色满城江可怜。", "ctrl_text": "七言律诗"}
{"src_text": "和刘伯温感怀四首 其四", "tgt_text": "入水无媒得纬萧，谁能驱退恶溪潮。沈沈城郭貔貅老，汹汹波涛蛟鳄骄。败舫似闻川鬼哭，畏途不奈客魂消。舞阶干羽今何在？千载曾闻格有苗。", "ctrl_text": "七言律诗"}
{"src_text": "咏十器 其三 鹅毛褥", "tgt_text": "野老铺陈亦好奇，聚毛曾到蔡州池。每思叠雪敷云处，尚想眠沙泛浦时。坐石未温惊客至，累茵虽贵恐身危。正宜布被梅花帐，旦粥凝香起未迟。", "ctrl_text": "七言律诗"}
{"src_text": "咏十器 其四 雁羽扇", "tgt_text": "烹不能鸣有近忧，羽毛之美为谁留？几挥赤壁千年敌，借得衡阳六月秋。蒲箑未书尚待贾，素纨捐箧有馀愁。西风不受元规污，一幅纶巾对白鸥。", "ctrl_text": "七言律诗"}
{"src_text": "咏十器 其五 鱼魫屏", "tgt_text": "何人遗公鱼魫屏，定须东海鲙长鲸。不应虚室自生白，正与幽人相对清。素色晓涵银汉冷，寒光夜照玉蟾明。平生未识豪家客，金雀徒闻后世名。", "ctrl_text": "七言律诗"}
{"src_text": "圣寿山休暑", "tgt_text": "桐相山西暑气微，碧萝凉吹透絺衣。岩前倚杖看云起，松下横琴待鹤归。白眼看人多变态，青云得路有危机。下方风浪休回首，深闭柴门到夕晖。", "ctrl_text": "七言律诗"}
{"src_text": "留别友竹轩", "tgt_text": "紫凝山前野水长，阿咸深住五云乡。八年不见头全白，九日虽过菊未黄。屋外松篁寒作伴，堂前孙子肃成行。从今相就须宜数，不见西山易夕阳。", "ctrl_text": "七言律诗"}
{"src_text": "听泉", "tgt_text": "佛阁灯昏石磬残，渐闻岩窦玉珊珊。月沈古洞一猿歇，人倚脩篁两耳寒。水乐洞边趺藓石，香炉峰下认松湍。何如赏此秋风曲，击节清吟到夜阑。", "ctrl_text": "七言律诗"}
{"src_text": "六月初三日迁居寄卧云翁", "tgt_text": "危疑不决问巫咸，贞吉须过六月三。喜听鹊声鸣始旦，强缘鸟道出重岩。病身有托虫依蓼，家计无存水透蓝。云雾不迷飞鹤路，雅音无惜寄泥缄。", "ctrl_text": "七言律诗"}
{"src_text": "梅魂二首 其一", "tgt_text": "或傍茅檐或水隈，岂知环佩下瑶台。几番冰雪冻不死，一点阳春唤得回。春阁夜寒人已去，西湖春早鹤同来。何当唱我新词曲，时向梅花酹一杯。", "ctrl_text": "七言律诗"}
{"src_text": "梅魂二首 其二", "tgt_text": "分得瑶姬换骨丹，人间妖艳不能干。小桥流水乘春早，断角残钟伴夜寒。雪霁忽惊开后变，月明常恐见时难。神交自有孤山客，抚树清吟兴未阑。", "ctrl_text": "七言律诗"}
{"src_text": "九日登玉霄峰二首 其一", "tgt_text": "洞户阴森翠雾开，十年三度梦中来。殷勤为问松头鹤，白发登高更几回。", "ctrl_text": "七言绝句"}
{"src_text": "九日登玉霄峰二首 其二", "tgt_text": "赤城下瞰碧云遮，乔木深林气自嘉。老瓦盆空无过客，一轩风雨负黄花。", "ctrl_text": "七言绝句"}
{"src_text": "自宁川如鄞道中", "tgt_text": "盘盘古堰带崩沙，绿树阴□四五家。十二宝桥今日过，一湾流水浸桐花。", "ctrl_text": "七言绝句"}
{"src_text": "九日登玉霄峰五首 其一", "tgt_text": "九日登山正自佳，松梯微露湿青鞋。重岩细菊班班出，一路题诗寄客怀。", "ctrl_text": "七言绝句"}
{"src_text": "九日登玉霄峰五首 其二", "tgt_text": "岭头回首是官塘，野树青红天雨霜。清气著人吟不尽，玉霄峰顶过重阳。", "ctrl_text": "七言绝句"}
{"src_text": "九日登玉霄峰五首 其三", "tgt_text": "重阳昔与少年游，红袖黄花送酒筹。今日西风厓石路，白头乌帽不胜愁。", "ctrl_text": "七言绝句"}
{"src_text": "九日登玉霄峰五首 其四", "tgt_text": "白云如屋深复深，白云之外松树林。别峰线路入云去，直恐西通天姥岑。", "ctrl_text": "七言绝句"}
{"src_text": "九日登玉霄峰五首 其五", "tgt_text": "洞门灵气合玄黄，洞里仙人白罽裳。见说金钟飞去远，不应鸡犬不腾骧。", "ctrl_text": "七言绝句"}
{"src_text": "题白翎雀手卷二首 其一", "tgt_text": "敕勒川寒风怒号，白翎点点入黄蒿。烟尘澒洞鹰鹯急，慎勿奋飞伤羽毛。", "ctrl_text": "七言绝句"}
{"src_text": "九曲樵歌十首 其一", "tgt_text": "琼阙峨峨接太清，五云洞口问长生。欲知岭上无穷景，听取樵歌四五声。", "ctrl_text": "七言绝句"}
{"src_text": "九曲樵歌十首 其二", "tgt_text": "一曲初过乱石硿，两山松柏翠重重。下方楼阁天台观，坐听残阳数杵钟。", "ctrl_text": "七言绝句"}
{"src_text": "九曲樵歌十首 其三", "tgt_text": "三曲天开罨画屏，松风吹鬓不胜情。山城石甃无苍藓，绝爱铿然放杖声。", "ctrl_text": "七言绝句"}
{"src_text": "九曲樵歌十首 其四", "tgt_text": "四曲崚嶒上石梯，乌岩千仞与云齐。岩前风起藤花落，一个画眉松上啼。", "ctrl_text": "七言绝句"}
{"src_text": "九曲樵歌十首 其五", "tgt_text": "五曲翻身看晚霞，平川历历见人家。桐溪水汇清□□，山似游龙水似蛇。", "ctrl_text": "七言绝句"}
{"src_text": "九曲樵歌十首 其六", "tgt_text": "七曲弯弯翠栎林，风吹万叶自清音。行人已在长松杪，回首原田似井深。", "ctrl_text": "七言绝句"}
{"src_text": "九曲樵歌十首 其七", "tgt_text": "九曲岩腰坐碧苔，吹箫人去有空台。云深不见来仪凤，野鸟自啼花自开。", "ctrl_text": "七言绝句"}
{"src_text": "自宁川如鄞道三首 其一", "tgt_text": "卖鱼河头挝团鼓，采蟹途中坦肩女。桥南少憩绿阴风，天外潮来白如雨。", "ctrl_text": "七言绝句"}
{"src_text": "自宁川如鄞道三首 其二", "tgt_text": "白壮河头呼晚饭，长年催我上河船。农家最是前仓好，一夜安眠休论钱。", "ctrl_text": "七言绝句"}
{"src_text": "自宁川如鄞道三首 其三", "tgt_text": "残阳送棹奉川口，初日迎人角水湾。但觉梦回风景别，沿河不见几青山。", "ctrl_text": "七言绝句"}
{"src_text": "题高宗诗意便面", "tgt_text": "当朝山色尚烟岚，近侍承恩罢早参。边奏不来春殿寂，自将情思写江南。", "ctrl_text": "七言绝句"}
{"src_text": "题玉山佳处", "tgt_text": "玉山之堂湖水东，朝来佳气郁葱茏。鹤飞琼圃三株树，鳌戴昆仑小朵峰。雨里买鱼溪友过，花间吹笛野人逢。朝簪傥掷归相候，一个桃枝瘦竹筇。", "ctrl_text": "七言律诗"}
{"src_text": "书画舫", "tgt_text": "小筑中流便翼然，窗开面面见清泉。微风澹沲生文采，如坐米家书画船。", "ctrl_text": "七言绝句"}
{"src_text": "题章氏园亭 其一 壶中堂", "tgt_text": "身在蓬瀛亦醉乡，清冰出壑置高堂。谁知天上风云阙，不似人间日月长。", "ctrl_text": "七言绝句"}
{"src_text": "书声斋即事", "tgt_text": "书声斋底有新凉，行李挑诗上夜航。月色满襟随我去，秋花如玉为谁香？十年客路知今日，百里胥门尚故乡。朝□太平沾寸禄，不愁白首未为郎。", "ctrl_text": "七言律诗"}
{"src_text": "题冯文仲画秋亭野望", "tgt_text": "黄叶萧萧声自雨，西风夜作离人语。秋亭野色满江南，谁捣玄霜千万杵。", "ctrl_text": "七言绝句"}
{"src_text": "送人之江东典史", "tgt_text": "海上潮生书画船，秋风此别遂三年。青山近郭容君客，绿水小桥人采莲。笑我閒居随造物，看君高步似神仙。江东故旧还相问，白雪新来欲满颠。", "ctrl_text": "七言律诗"}
{"src_text": "月伯明讲经与玉山各赋二绝以寄 其一", "tgt_text": "玉笛飞空过洞庭，西山不改旧时青。短长桥下风雨夜，知是老龙来听经。", "ctrl_text": "七言绝句"}
{"src_text": "月伯明讲经与玉山各赋二绝以寄 其二", "tgt_text": "月□影散阎浮树，风送将开智慧花。□约清秋□□□，□□□□列毗阇。", "ctrl_text": "七言绝句"}
{"src_text": "题熊松云画茅山秋色图 其一", "tgt_text": "□□先生□□传，仙茅□□□何年。山青云白秋如画，此□□□第八天。", "ctrl_text": "七言绝句"}
{"src_text": "题熊松云画茅山秋色图 其二", "tgt_text": "山云护芝田，山雨清菌阁。中有学仙人，吹箫侍鸾鹤。", "ctrl_text": "五言绝句"}
{"src_text": "吴仲圭折枝竹", "tgt_text": "凤去梁王宅，苔荒习氏池。阿谁春雨里，见得翠蛾眉。", "ctrl_text": "五言绝句"}
{"src_text": "题张戡瘦马图", "tgt_text": "棱棱出神骨，翼翼照龙光。顾影时思战，长鸣势欲骧。征鞍□儿女，远道负糇粮。归到龙沙日，秋风苜蓿长。", "ctrl_text": "五言律诗"}
{"src_text": "题岳王墓", "tgt_text": "旌忠函骨北山根，一过西湖一断魂。独扫金人归朔漠，长驱铁马到中原。奸邪百代空遗臭，父子终天尚雪冤。墓木屯阴森战戟，萧萧风雨泣黄昏。", "ctrl_text": "七言律诗"}
{"src_text": "次韵", "tgt_text": "索居郭外景萧疏，况是秋风落木初。少出不知今日事，老来犹读古人书。题诗远寄何烦尔，载酒相过尚忆渠。见说汾阳多贵客，问君谁是马相如。", "ctrl_text": "七言律诗"}
{"src_text": "题虞瑞岩描水仙花", "tgt_text": "离思如云赋洛神，花容婀娜玉生春。淩波袜冷香魂远，环佩珊珊月色新。", "ctrl_text": "七言绝句"}
{"src_text": "题画鸡冠花", "tgt_text": "何处一声天下白，霜华晚拂绛云冠。五陵斗罢归来后，独立秋亭血未乾。", "ctrl_text": "七言绝句"}
{"src_text": "题倪元镇云林图", "tgt_text": "昔从云林游，灵光散霞外。回薄万古情，逍遥五□态。临流以濯缨，息阴为解带。浩歌激清商，参参动天籁。", "ctrl_text": "五言律诗"}
{"src_text": "和韵", "tgt_text": "天清望不极，逸兴晚来多。新月弦初上，秋华酒半酡。水光摇玉麈，山色舞金鹅。坐久衣裳冷，移舟向涧阿。", "ctrl_text": "五言律诗"}
{"src_text": "竹枝词四首 其一", "tgt_text": "侬家只在断桥边，劝郎切莫下湖船。湖船无柁难轻托，白日风波在眼前。", "ctrl_text": "七言绝句"}
{"src_text": "竹枝词四首 其二", "tgt_text": "晚凉船过柳洲东，荷花香里偶相逢。剥将莲肉猜拳子，玉手双开各赌空。", "ctrl_text": "七言绝句"}
{"src_text": "竹枝词四首 其三", "tgt_text": "冰肌玉骨自清凉，藕花十里锦云香。一朵红衣初脱卸，那将莲子打鸳鸯。", "ctrl_text": "七言绝句"}
{"src_text": "竹枝词四首 其四", "tgt_text": "家住西湖第四桥，自从丱角学吹箫。年来愁得两鬓雪，吹尽春风那得消。", "ctrl_text": "七言绝句"}
{"src_text": "又题岳王墓", "tgt_text": "阃外归来狱未成，秦人先自坏长城。九原父子犹全节，万世忠邪不共生。古庙有田供岁祀，思陵无树散秋声。英魂长在青云上，高并西湖月色明。", "ctrl_text": "七言律诗"}
{"src_text": "庄居述怀二绝 其一", "tgt_text": "花如铺锦柳如绵，落日空山哭杜鹃。痴客不知尘世事，颠厓长伴白云眠。", "ctrl_text": "七言绝句"}
{"src_text": "庄居述怀二绝 其二", "tgt_text": "春山青泼雨初收，人倚衡门独自愁。路上相逢遍荆棘，酸风吹袂泪交流。", "ctrl_text": "七言绝句"}
{"src_text": "早行和弟可庵二首 其一", "tgt_text": "月落霜林乌早啼，风生驿路马频嘶。柴门犬吠天将曙，知有人家住隔溪。", "ctrl_text": "七言绝句"}
{"src_text": "早行和弟可庵二首 其二", "tgt_text": "鸡鸣野客整雕鞍，路渐分明出乱山。记得少年因中酒，一竿红日倚歌鬟。", "ctrl_text": "七言绝句"}
{"src_text": "幽事", "tgt_text": "树绕重门尽日阴，倚风时听晚蝉吟。采松酿酒开除事，画纸围棋消遣心。亲旧殊方音邈邈，兵戈满地夜沉沉。眼前得失君休问，家住云窝深复深。", "ctrl_text": "七言律诗"}
{"src_text": "秋日郊行", "tgt_text": "阴霾扫净山历历，晴谷回转泉涓涓。群雀噪风世欲幻，一狐啸日天为旋。祥光垂情闵下土，秋色著意开平川。我老英雄一掬泪，夜深洒向虚皇前。", "ctrl_text": "七言律诗"}
{"src_text": "和许知县织妇吟二首 其一", "tgt_text": "锦织并蒂花，花成谩停梭。停梭复细看，人与花如何？明月照中天，败叶鸣寒柯。谁知恩爱心，翻成离恨多。", "ctrl_text": "五言律诗"}
{"src_text": "和许知县织妇吟二首 其二", "tgt_text": "双星照短牖，孤月悬高枝。仰睇星月明，对此令人悲。手持并州刀，为君裁寒衣。不忍密密缝，此心君应知。", "ctrl_text": "五言律诗"}
{"src_text": "李谪仙", "tgt_text": "召对金銮殿，荣膺白玉堂。气吞高力士，眼识郭汾王。醉骨生疑蜕，诗名死更香。何由见颜色，月落照空梁。", "ctrl_text": "五言律诗"}
{"src_text": "和蔡原英暮春杂咏二首 其一", "tgt_text": "处处鹃声急，春光大半非。绿扶官柳暗，红点岸花飞。竹坞消残霭，柴门掩落晖。高人寻友罢，独抱一琴归。", "ctrl_text": "五言律诗"}
{"src_text": "和蔡原英暮春杂咏二首 其二", "tgt_text": "十日九风雨，春来有许阴。气腾三岛暝，绿涨一江深。苔匝痕犹湿，花垂力不禁。遥怜杜陵老，麻麦正关心。", "ctrl_text": "五言律诗"}
{"src_text": "和人韵", "tgt_text": "山水有真趣，琴书得自由。歌诗哦字眼，沽酒过墙头。南国黄花景，西风白雁秋。何人发幽兴，吹笛倚江楼。", "ctrl_text": "五言律诗"}
{"src_text": "题度洪富岭道中", "tgt_text": "蹋破琼瑶路，行穿翡翠岑。光摇鳌背稳，迹印兽蹄深。冰瑩奁开镜，泉凝玉坠簪。野梅香彻骨，三嗅动微吟。", "ctrl_text": "五言律诗"}
{"src_text": "题百马图", "tgt_text": "诏许平戎罢战还，征鞍初卸汗初乾。从今归牧华山后，只许丹青画里看。", "ctrl_text": "七言绝句"}
{"src_text": "道中", "tgt_text": "雨来云里山头低，雨收云束山腰齐。眼前好景吟不得，天风泠泠马频嘶。", "ctrl_text": "七言绝句"}
{"src_text": "送丘克明副使休官归河南", "tgt_text": "二孤高枕大江流，天入苍茫日夜浮。帆影远连巴蜀晓，橹声清入洞庭秋。菊松雅兴同元亮，泉石幽盟慕许由。别后相思梅正发，月明千里倚江楼。", "ctrl_text": "七言律诗"}
{"src_text": "江亭秋霁图为黄友仁题", "tgt_text": "万顷波光烟缥缈，风飒秋声生木杪。隔江彷佛是江南，一带远山青未了。何人独引小奚僮，来访幽亭玩易翁。亭下扁舟缆莫解，矶头昨夜多颠风。", "ctrl_text": "七言律诗"}
{"src_text": "和谢宗可霜华花雾尘诗三韵", "tgt_text": "宿酒禁持梦乍醒，阴阴芳树鸟无声。轻笼翠色溶溶晓，渐复红香淡淡晴。误避茶烟跧老鹤，惯藏柳影咽娇莺。东风却怕花神怪，捲起霏微幕不成。", "ctrl_text": "七言律诗"}
{"src_text": "宫梅图", "tgt_text": "璚楼夜寒银漏涩，满地霜华月光白。翠禽啼断梦中魂，窈窕虚窗碧纱隔。千门深锁含章宫，未许人间识春色。只愁笛里曲声哀，零落香钿点妆额。", "ctrl_text": "七言律诗"}
{"src_text": "题画", "tgt_text": "天高白露下，空山秋寂寥。寻真入谷口，幽景如见招。白石可砺齿，古木堪悬瓢。为爱琅玕净，不知归路遥。", "ctrl_text": "五言律诗"}
{"src_text": "夜宿书舍", "tgt_text": "斋居颇幽敞，洞然启八窗。梧影落几席，密叶如青幢。韦编既满座，浊酒亦盈缸。矫首青天鹤，时时来一双。", "ctrl_text": "五言律诗"}
{"src_text": "梅花扇", "tgt_text": "香雪缀晴梢，东风暖未消。路经苏小墓，船泊段家桥。瘦倚吟边竹，寒低月下箫。逋仙杳何许，千古若为招。", "ctrl_text": "五言律诗"}
{"src_text": "过破衣庵访阮子昌", "tgt_text": "行过河西曲，来寻小阮家。绕篱都种菊，十月未开花。远树含秋色，轻云护晚霞。也须频到此，隔屋酒堪赊。", "ctrl_text": "五言律诗"}
{"src_text": "题王师文半篷春雪图", "tgt_text": "香是临流得，诗因倚棹成。岸移惊树转，墙碍觉枝横。似隔僧庐见，如缘阁道行。傍人歌断处，疏影月三更。", "ctrl_text": "五言律诗"}
{"src_text": "送叶南夫", "tgt_text": "君家盛事古全稀，九十双亲七十儿。四百人中同戍日，八千里外独归时。尊前舞袖花前酒，画里关山卷里诗。亲故争传看远客，不妨银烛夜筵迟。", "ctrl_text": "七言律诗"}
{"src_text": "越山清晓", "tgt_text": "曙光晴散越王台，万壑千岩锦绣开。攲枕僧钟云外落，卷帘渔唱镜中来。树藏茅屋鸡声断，露湿松巢鹤梦回。安得画图分隙地，移家仍住小蓬莱。", "ctrl_text": "七言律诗"}
{"src_text": "送人之靖州从军", "tgt_text": "十年书剑远从军，万里驱驰净虏尘。报国有身甘负戟，思亲无日不沾巾。马嘶青海边头月，人卧黄沙碛里春。看取汉庭功策在，要将图像入麒麟。", "ctrl_text": "七言律诗"}
{"src_text": "登越王台次任一初韵", "tgt_text": "芙蓉城郭自天开，形势盘回亦壮哉。风作鸣潮吹雨散，山如走马渡江来。王图霸业今何在？越寺吴宫莫漫哀。此日明年各何处，更须扶醉一登台。", "ctrl_text": "七言律诗"}
{"src_text": "夜闻渔歌", "tgt_text": "一声高彻一声低，凭仗东风度水西。著意听时腔转细，断人肠处思先迷。雁惊何处沙边渚，船泊前村月下溪。不道客愁愁不醒，要随羌管入云齐。", "ctrl_text": "七言律诗"}
{"src_text": "重过姑苏有感", "tgt_text": "昔客苏台鬓未霜，不知尘世有悲伤。联诗刻烛过三鼓，一月看花醉几场。红袖舞残歌缓缓，锦筝弹罢雁行行。重来底用嗟兴废，亦有咸阳与洛阳。", "ctrl_text": "七言律诗"}
{"src_text": "约游山阻雨", "tgt_text": "春事无多苦未晴，数来花信过清明。都将酒债兼诗债，付与风声共雨声。燕落香泥沾纸重，蝶翻飞絮入帘轻。怀人久负南山约，纵有南山不可行。", "ctrl_text": "七言律诗"}
{"src_text": "寓毗陵旅邸", "tgt_text": "月光凉堕夜堂深，草草杯盘款款斟。欢喜情怀无复旧，别离时节又从今。坐消炉篆清烟细，听彻壶筹玉漏沈。关陇祇缘频作客，翻令儿女讶乡音。", "ctrl_text": "七言律诗"}
{"src_text": "送别", "tgt_text": "江上船开起棹歌，离愁无奈故人何。桃花流水春三月，杨柳东风雨一蓑。送别转嗟形影独，相思从此梦魂多。到时定有平淮策，勋业终归马伏波。", "ctrl_text": "七言律诗"}
{"src_text": "云锦溪", "tgt_text": "东西岐路一桥分，南北人家两岸村。卖酒青帘悬屋角，采菱小艇系篱根。不将姓字通朝市，只许诗书遗子孙。我亦江湖倦游客，卜邻他日愿从君。", "ctrl_text": "七言律诗"}
{"src_text": "接曹孟圭", "tgt_text": "曲江新涨黄梅雨，雨里客船江上来。对酒肯辞今夕醉，有怀能向几人开。歌传皓齿香生席，舞按纤腰月满台。纵是金吾严禁夜，也须容我更迟回。", "ctrl_text": "七言律诗"}
{"src_text": "送陆景宣靖州从军", "tgt_text": "蛮荒溪洞极边头，仗剑从军忆壮游。杨柳春风千部落，旌旗晓日万貔貅。路经彭蠡洲前过，江自巴州峡外流。早报远人归圣化，貂蝉从古出兜鍪。", "ctrl_text": "七言律诗"}
{"src_text": "送王鲁从军", "tgt_text": "叹息儒冠早误身，谩将书剑学从军。三千客路多依水，九点青山半入云。晓日旌旗明虎帐，春风鼓角动辕门。倚闾望断慈亲眼，湘北湘南一梦魂。", "ctrl_text": "七言律诗"}
{"src_text": "读史", "tgt_text": "琼枝秀出迷春洞，碧月光生媚玉楼。倾国佳人足倾国，无愁天子得无愁。轩辕事业与唐虞，总是规模后世书。后世玩兵除德让，不知终古更何如。", "ctrl_text": "七言律诗"}
{"src_text": "喜魏仲房见过", "tgt_text": "江上柴门掩夕晖，客来刚被鹊先知。出迎不较衣翻著，对饮宁辞盏倒垂。话到更深无断处，起看月落几多时。人生恨不如潮信，暮去朝还有定期。", "ctrl_text": "七言律诗"}
{"src_text": "雪竹山房", "tgt_text": "此君节操独凌寒，冰雪丛中更耐看。帘幕影迷金锁碎，佩环声动玉阑干。只疑玄圃翻琼树，错讶瑶台舞素鸾。白战几时能著我，万竿深处一凭阑。", "ctrl_text": "七言律诗"}
{"src_text": "题画", "tgt_text": "白沙翠竹溪边路，绿树青山郭外村。钓艇直随流水出，僧钟遥隔暝烟闻。谩誇李愿居盘谷，绝胜庞公隐鹿门。如此故乡归未得，看君图画一消魂。", "ctrl_text": "七言律诗"}
{"src_text": "送戴伯贞检校还广西", "tgt_text": "桂江烟水接潇湘，远客归来道路长。卷里谩多新制作，箧中犹是旧衣裳。逢人且说身如梦，老我相看鬓已霜。此去莫教音问隔，雁飞今喜过衡阳。", "ctrl_text": "七言律诗"}
{"src_text": "水竹轩", "tgt_text": "万竹萧萧水绕门，九街车马自晨昏。晴天波影摇窗户，静夜秋声入梦魂。曾为故人频下榻，每因佳客屡开尊。百年清致今犹昔，春雨深深长子孙。", "ctrl_text": "七言律诗"}
{"src_text": "城南耕隐", "tgt_text": "爱尔城南隐者居，春田绕屋总膏腴。儿孙候暖晨驱犊，灯火分凉夜校书。入社有怀占乐岁，趋朝无梦候公车。相逢自叹飘零久，投老归来愧不如。", "ctrl_text": "七言律诗"}
{"src_text": "次萍居留别韵", "tgt_text": "且勿长亭折柳枝，离筵已判酒如池。因思会面难期处，直使衔杯到醉时。樯燕留人双上下，岸花迎客半低垂。计程明日毗陵道，吟寄新诗欲倩谁。", "ctrl_text": "七言律诗"}
{"src_text": "井南丹室", "tgt_text": "仙翁隐处存丹井，汲井怜君复鍊丹。朱汞□随云气合，翠烟晴掩月光寒。鬼知火候窥灵灶，虎作人形护药阑。我亦卜邻从此老，蓬莱不隔海漫漫。", "ctrl_text": "七言律诗"}
{"src_text": "赠别乡友芮公", "tgt_text": "老去亲朋见面稀，见时无计得同归。游丝落絮都成恨，社燕秋鸿各自飞。杜宇叫残孤馆梦，西风吹老故山薇。明年春雨南湖涨，拟把长竿坐石矶。", "ctrl_text": "七言律诗"}
{"src_text": "题画竹木", "tgt_text": "木叶已辞柯，秋风日更多。楚人肠易断，莫□□□歌。", "ctrl_text": "五言绝句"}
{"src_text": "墨菊", "tgt_text": "彭泽归来日，缁尘点素丝。乌纱漉酒后，挂在菊花枝。", "ctrl_text": "五言绝句"}
{"src_text": "题画白头双鸟", "tgt_text": "笑杀锦鸳鸯，浮沈浴大江。不如枝上鸟，头白也成双。", "ctrl_text": "五言绝句"}
{"src_text": "题画", "tgt_text": "楼倚溪头水，溪环竹外山。扁舟垂钓者，相对白鸥閒。", "ctrl_text": "五言绝句"}
{"src_text": "雀二首 其一", "tgt_text": "野雀振双翰，卑枝立自閒。莫愁风力紧，绝胜纥干山。", "ctrl_text": "五言绝句"}
{"src_text": "雀二首 其二", "tgt_text": "荆棘半低垂，幽禽祇自悲。可怜栖不稳，不似上林时。", "ctrl_text": "五言绝句"}
{"src_text": "画梅", "tgt_text": "月下独吟时，寒香袭暗衣。直疑春信早，胡蝶作团飞。", "ctrl_text": "五言绝句"}
{"src_text": "东坡竹", "tgt_text": "玉堂罢值独归迟，墨沈将秋入研池。坐到夜深清不寐，琐窗凉影碧参差。", "ctrl_text": "七言绝句"}
{"src_text": "画马", "tgt_text": "偃蹇龙驹不受羁，贡来远自渥洼西。天闲立仗归来晚，犹向东风振鬣嘶。", "ctrl_text": "七言绝句"}
{"src_text": "墨菊", "tgt_text": "柴桑生事日萧然，解印归来只自怜。醉眼不知秋色改，看花浑似隔轻烟。", "ctrl_text": "七言绝句"}
{"src_text": "送别", "tgt_text": "绿叶阴浓花正稀，声声杜宇劝君归。相如千里悠悠去，不道文君泪湿衣。", "ctrl_text": "七言绝句"}
{"src_text": "观画", "tgt_text": "滚滚长江入窅冥，越山无数隔江青。一双白鸟谁惊起，冲破苍烟下别汀。", "ctrl_text": "七言绝句"}
{"src_text": "题犬", "tgt_text": "深宫饱食恣狰狞，卧毯眠毡惯不惊。却被卷帘人放出，宜男花下吠新晴。", "ctrl_text": "七言绝句"}
{"src_text": "题梅", "tgt_text": "第六桥头雪乍晴，杖藜曾引鹤同行。诗成酒力都消尽，人与梅花一样清。", "ctrl_text": "七言绝句"}
{"src_text": "题画梅送友人", "tgt_text": "折梅江上赠人行，此是东风第一程。从此不须凭驿使，看花直到豫章城。", "ctrl_text": "七言绝句"}
{"src_text": "送人回黄山", "tgt_text": "望断秋空白雁过，故人书问转蹉跎。无端又与君相别，添得苕溪梦更多。", "ctrl_text": "七言绝句"}
{"src_text": "画梅便面", "tgt_text": "嫦娥深住广寒宫，不许人间信息通。秋来折尽婆娑桂，偷得寒香在月中。", "ctrl_text": "七言绝句"}
{"src_text": "洞庭秋月图", "tgt_text": "一天秋水浩无涯，短苇萧萧泊暮槎。知是夜凉明月出，解将雁影落平沙。", "ctrl_text": "七言绝句"}
{"src_text": "题画竹", "tgt_text": "鹧鸪啼望水龙吟，舟过湘江夜雨深。清思满怀无著处，却将墨沼写秋阴。", "ctrl_text": "七言绝句"}
{"src_text": "题卢东牧云山", "tgt_text": "风流争解说卢郎，墨沈淋漓入醉乡。云白山青随意写，一时不数米襄阳。", "ctrl_text": "七言绝句"}
{"src_text": "题画梅四首 其一", "tgt_text": "湿云压地雪花乾，一日狂风十日寒。不管春光满邻屋，却从墙角借来看。", "ctrl_text": "七言绝句"}
{"src_text": "题画梅四首 其二", "tgt_text": "美人别后动深思，春到南枝总未知。记取灞桥明月夜，忍寒花下立多时。", "ctrl_text": "七言绝句"}
{"src_text": "题画梅四首 其三", "tgt_text": "罗浮山下著青鞋，蹋雪曾看烂熳开。好似人家茅屋底，一枝先占短墙来。", "ctrl_text": "七言绝句"}
{"src_text": "题画梅四首 其四", "tgt_text": "十月江南正苦寒，花开如雪雪成团。如今老尽咸平树，只写前身画里看。", "ctrl_text": "七言绝句"}
{"src_text": "陶靖节像", "tgt_text": "解印归来尚黑头，风尘吹满故园秋。一生心事无人识，刚道逢迎愧督邮。", "ctrl_text": "七言绝句"}
{"src_text": "题画蒲萄松鼠", "tgt_text": "獧似弥猴捷似猱，栗梢走过又松梢。紫萄若使知滋味，一日能来一百遭。", "ctrl_text": "七言绝句"}
{"src_text": "云山图", "tgt_text": "鸭觜滩头燕尾分，西风吹老树无根。何人醉洒淋漓墨，半是青山半是云。", "ctrl_text": "七言绝句"}
{"src_text": "百舌", "tgt_text": "听彻千声与万声，掠花穿柳漫多情。可怜不及岐山凤，立向朝阳试一鸣。", "ctrl_text": "七言绝句"}
{"src_text": "兰竹", "tgt_text": "翠鸾飞下尾毵毵，怪石崭岩倚碧潭。一路鹧鸪啼不断，行人挥泪湿征衫。", "ctrl_text": "七言绝句"}
{"src_text": "寄友人", "tgt_text": "山舍无聊夜卧迟，因君记得去年时。豆花棚下曾分榻，月落松梢尚咏诗。", "ctrl_text": "七言绝句"}
{"src_text": "红梅翠竹", "tgt_text": "仙子罗浮侍宴来，笑扶残醉下瑶阶。东风不管云鬟乱，吹折双双翡翠钗。", "ctrl_text": "七言绝句"}
{"src_text": "书所见", "tgt_text": "使者徵兵夜度关，南人无奈北风寒。将军空受登坛拜，羞向灯前把剑看。", "ctrl_text": "七言绝句"}
{"src_text": "桃花双鸟图", "tgt_text": "茂陵帝子宴瑶池，翠管银笙取次吹。王母不来桃未熟，可怜双鸟立多时。", "ctrl_text": "七言绝句"}
{"src_text": "云山图二首 其一", "tgt_text": "百折溪流路转深，湿云低压树阴阴。山中底事如秦晋，刚被渔郎说到今。", "ctrl_text": "七言绝句"}
{"src_text": "云山图二首 其二", "tgt_text": "閒身閒看白云閒，更爱青山懒出山。别起楼台半空里，只教钟鼓落人间。", "ctrl_text": "七言绝句"}
{"src_text": "墨蒲萄", "tgt_text": "酒醒西楼月欲斜，满窗晴影走秋蛇。狂夫剩有相如渴，一滴凉州未许赊。", "ctrl_text": "七言绝句"}
{"src_text": "枯木竹石", "tgt_text": "怪石荦确厓谷深，凉风萧瑟苍雪阴。美人何处解长佩，湘波澧水劳余心。", "ctrl_text": "七言绝句"}
{"src_text": "柯博士竹", "tgt_text": "丹丘遗老旧词臣，历代图书鉴赏频。閒却玉堂挥翰手，墨池染出凤毛新。", "ctrl_text": "七言绝句"}
{"src_text": "观弈图", "tgt_text": "笑杀王郎底事痴，斧柯烂尽不曾知。却抛尘世无穷乐，只博山中一局棋。", "ctrl_text": "七言绝句"}
{"src_text": "画兰", "tgt_text": "吴刚斫断云根石，不数珊瑚高百尺。美人林下独含愁，霹雳一声山鬼泣。", "ctrl_text": "七言绝句"}
{"src_text": "过鉴湖二首 其一", "tgt_text": "归思关心路转遥，打头风急滞兰桡。夕阳江上秋无数，血点蜻蜓立碧苕。", "ctrl_text": "七言绝句"}
{"src_text": "画梅二首 其一", "tgt_text": "朔风扑面冻云垂，引鹤冲寒出郭迟。却忆西湖霜月下，美人相伴立多时。", "ctrl_text": "七言绝句"}
{"src_text": "画梅二首 其二", "tgt_text": "江城钟鼓夜迢迢，霜月多情照寂寥。更有梅花是知己，小窗斜度两三梢。", "ctrl_text": "七言绝句"}
{"src_text": "题菜二首 其二", "tgt_text": "雨过畦蔬绿渐匀，呼童小摘慰情亲。个中滋味如谙得，不是寻常肉食人。", "ctrl_text": "七言绝句"}
{"src_text": "冻凫", "tgt_text": "江天岁晚景凄凄，云脚低垂望欲迷。水鸟畏寒飞不起，黄芦枝上并头栖。", "ctrl_text": "七言绝句"}
{"src_text": "题梅四首 其一", "tgt_text": "美人吟苦减腰围，瘦影竛竮不自支。只有梅花是知己，相逢多在月来时。", "ctrl_text": "七言绝句"}
{"src_text": "题梅四首 其二", "tgt_text": "十年痴坐冷官毡，几度看花雪后天。白水同心如此调，载将春色上归船。", "ctrl_text": "七言绝句"}
{"src_text": "题梅四首 其三", "tgt_text": "万里无云月正高，翠禽啼断酒初消。灵均自是非知己，不写芳魂入楚骚。", "ctrl_text": "七言绝句"}
{"src_text": "题梅四首 其四", "tgt_text": "寒气棱棱雪作晴，看花独自出郊行。北枝未吐南枝发，笑杀春光也世情。", "ctrl_text": "七言绝句"}
{"src_text": "枯木图二首 其一", "tgt_text": "湖石东头太液西，春风宫树半高低。王孙金弹多如雨，不著黄鹂一个啼。", "ctrl_text": "七言绝句"}
{"src_text": "枯木图二首 其二", "tgt_text": "翠萝牵恨引丝长，黄叶将风战晓霜。莫怨一枝栖未稳，上林春树近昭阳。", "ctrl_text": "七言绝句"}
{"src_text": "白描海棠花", "tgt_text": "美人睡起不奈愁，弄粉调朱只谩羞。閒倚绿窗春昼静，双鸾飞上玉搔头。", "ctrl_text": "七言绝句"}
{"src_text": "题翠竹红梅", "tgt_text": "美人燕罢酒初消，凌乱云鬟压步摇。莫遣翠禽啼梦断，醒来无处托春娇。", "ctrl_text": "七言绝句"}
{"src_text": "梅", "tgt_text": "眼中谁识岁寒交，只有梅花伴寂寥。明月满天天似水，酒醒听彻玉人箫。", "ctrl_text": "七言绝句"}
{"src_text": "戴春雨", "tgt_text": "长江烟水接蓬莱，百尺风帆破浪开。二月桃花春雨里，候人还向水边来。", "ctrl_text": "七言绝句"}
{"src_text": "题画翎毛", "tgt_text": "莫怪幽禽雪满头，多情只为海棠愁。开元宫里千株锦，一夕西风起碧秋。", "ctrl_text": "七言绝句"}
{"src_text": "题肃万邦蒲萄", "tgt_text": "忆骑官马过滦阳，马乳累累压架香。酿就琼浆三百斛，胡姬当道唤人尝。", "ctrl_text": "七言绝句"}
{"src_text": "题美人图", "tgt_text": "离离珠树隔秋烟，望断归帆信杳然。试问海山今夜月，不知何处照人圆。", "ctrl_text": "七言绝句"}
{"src_text": "题红梅翠鸟图与唐愚士联句", "tgt_text": "萼绿枝头翠羽鲜，春风早入艳阳天。几回梦觉频听处，正是书声欲断边。", "ctrl_text": "七言绝句"}
{"src_text": "清明思先垄", "tgt_text": "芳树晓烟鶗鴂鸣，澹云晕碧漏新晴。惊心时序百六日，回首家山十五程。病思为魔成逆旅，梦魂飞泪洒先茔。遥知兄弟溶溪上，细扫松花酹曲生。", "ctrl_text": "七言律诗"}
{"src_text": "和唐宰山行", "tgt_text": "山县千峰叠，闾阎杂崄夷。雨香鱼拨剌，风软燕差池。郭外耕夫耦，桑中稚子嬉。弦歌声教远，民俗变浇漓。", "ctrl_text": "五言律诗"}
{"src_text": "丁亥四月十四日陪尚书公泽民游祥符寺分得煖字", "tgt_text": "芙蓉六六森如铲，乘舆登临寄疏散。绿沈灵湫老龙蛰，翠护祇园新竹短。山乐鸣空石洞寒，金鸡舐鼎丹炉暖。藓瘢拂拭读残碑，一浴灵泉客尘浣。", "ctrl_text": "七言律诗"}
{"src_text": "送唐伯庸二首 其一", "tgt_text": "江南一何秀，寄语北人道。翡翠戏兰苕，奈此颜色好。", "ctrl_text": "五言绝句"}
{"src_text": "送唐伯庸二首 其二", "tgt_text": "诸父纡组绶，翁媪被封爵。盛年得逢此，光耀殊不恶。", "ctrl_text": "五言绝句"}
{"src_text": "游广教寺次李生韵", "tgt_text": "胜日款禅宫，苍苔印屐踪。云间闻梵语，烟外听斋钟。树列千年桧，林深百尺松。明珠光错落，幽壑舞骊龙。", "ctrl_text": "五言律诗"}
{"src_text": "题李德瞻壁间相看不厌图", "tgt_text": "窗前图画胜玄关，怪石长松九夏寒。寄语山灵休厌客，清风明月好相看。", "ctrl_text": "七言绝句"}
{"src_text": "次韵叔方先生兼简伯行敬初二首 其一", "tgt_text": "忆昔陪二子，吟啸野亭中。风急江花白，霜晴木叶红。去留身若寄，陶写兴无穷。更喜陈夫子，幽寻讶许同。", "ctrl_text": "五言律诗"}
{"src_text": "次韵叔方先生兼简伯行敬初二首 其二", "tgt_text": "掩卷坐忘寐，书灯耿独明。年华劳发改，夜气与神清。感梦疑蕉鹿，挑愁赖曲生。何时重相觅？握手话真情。", "ctrl_text": "五言律诗"}
{"src_text": "叔方先生过咏归亭二首 其一", "tgt_text": "短棹相过莫便回，咏归亭上且低徊。升堂拜母称觞后，隔竹呼童瀹茗来。八尺驼尼分紫锦，一双蜡屐破苍苔。空江草木虽摇落，犹有寒花带雨开。", "ctrl_text": "七言律诗"}
{"src_text": "中酒杂诗四句五首 其一", "tgt_text": "中酒如卧病，天寒露为霜。东轩候朝旭，暴背屡移床。", "ctrl_text": "五言绝句"}
{"src_text": "中酒杂诗四句五首 其二", "tgt_text": "江头风浪急，舟小力难胜。一桨归来晚，长林月已恒。", "ctrl_text": "五言绝句"}
{"src_text": "中酒杂诗四句五首 其四", "tgt_text": "岁闰寒酒薄，风回水自生。杖藜随小步，极目大江横。", "ctrl_text": "五言绝句"}
{"src_text": "中酒杂诗四句五首 其五", "tgt_text": "朋酒享公堂，农家尽涤场。县官薄税敛，田野足耕桑。", "ctrl_text": "五言绝句"}
{"src_text": "题高尚书秋山暮霭图", "tgt_text": "三代以来推盛世，九州之外有斯人。君看笔底生秋色，尽在潇潇楚水滨。", "ctrl_text": "七言绝句"}
{"src_text": "与慎独先生", "tgt_text": "东林薄酒试新尝，中有松花腻粉香。遣送颍川陈有道，书斋渴饮胜茶汤。", "ctrl_text": "七言绝句"}
{"src_text": "题洛阳朝元宫", "tgt_text": "宫门寂寂锁祥烟，古迹灵踪尚俨然。云罩连枝烹药鼎，霞生灵井溉丹泉。日魂炼就华胥国，月魄收将不夜天。紫诏师真归去后，未知孰继大罗仙。", "ctrl_text": "七言律诗"}
{"src_text": "游灵山寺", "tgt_text": "閒閒云水访禅林，密密琅玕映碧岑。玉桂峰高尘不染，灵山寺隐境难寻。□交白雪匀铺玉，间隔黄花乱点金。清澈古潭秋静夜，桂花独现本来心。", "ctrl_text": "七言律诗"}
{"src_text": "述怀三首 其一", "tgt_text": "挫锐摧彊作善良，顿然心法两俱忘。鼎中频起金刚焰，炉内常燃般若香。玉蕊乍芳惟独采，蟠桃初熟与先尝。莫言迢递华胥国，了了空虚路不长。", "ctrl_text": "七言律诗"}
{"src_text": "述怀三首 其二", "tgt_text": "为慕仙源景物长，涤除灵地布琼芳。南宫赤子居凉殿，北海乌龟住绛房。清净洞中囚白虎，无为山上牧青羊。自从鼎内云收后，常饮醍醐卧醉乡。", "ctrl_text": "七言律诗"}
{"src_text": "述怀三首 其三", "tgt_text": "天机深远少人知，一粒刀圭午上持。雾卷古潭秋静夜，云收碧嶂月明时。蛟龙纵得囚离鼎，猛虎擒来锁坎池。炼就仙丹超造化，去奔蓬岛擅真师。", "ctrl_text": "七言律诗"}
{"src_text": "述怀", "tgt_text": "谭马丘刘四个师，逍遥自在做修持。周天磨鍊无穷宝，一片灵光自得知。", "ctrl_text": "七言绝句"}
{"src_text": "游怀川", "tgt_text": "云耕宝陆三千里，月破黄昏十万家。清夜碧潭澄皎洁，蚌吞银焰产丹砂。", "ctrl_text": "七言绝句"}
{"src_text": "烟霞洞四首 其一", "tgt_text": "山云勃勃涌惊涛，海水漫漫浸巨鳌。极目下观千万里，扶桑依约见蟠桃。", "ctrl_text": "七言绝句"}
{"src_text": "烟霞洞四首 其二", "tgt_text": "白石磷磷绕洞泉，苍松郁郁锁寒烟。碧桃花发朱樱秀，别是人间一洞天。", "ctrl_text": "七言绝句"}
{"src_text": "烟霞洞四首 其三", "tgt_text": "海上群山培塿多，姑馀高峻出陂陀。太平直与稽天翠，五岳高标未见过。", "ctrl_text": "七言绝句"}
{"src_text": "烟霞洞四首 其四", "tgt_text": "海曲山河洞府低，蓬壶阆苑海东西。仙人玉女时游集，不许桃源过客迷。", "ctrl_text": "七言绝句"}
{"src_text": "青天歌八章 其一", "tgt_text": "我初开廓天地清，万户千门歌太平。有时一片黑云起，九窍万骸俱不宁。", "ctrl_text": "七言绝句"}
{"src_text": "青天歌八章 其二", "tgt_text": "月下方堪把笛吹，一声响亮震华夷。惊起东方玉童子，倒骑白鹿如星驰。", "ctrl_text": "七言绝句"}
{"src_text": "青天歌八章 其四", "tgt_text": "吾家此曲皆自然，管无孔兮琴无弦。得来惊破浮生梦，昼夜清音满洞天。", "ctrl_text": "七言绝句"}
{"src_text": "题天坛二首 其一", "tgt_text": "峨峨峻岭接云衢，古柏参差数万株。瑞草不容凡眼见，灵禽只傍道人呼。凿开洞府群仙降，炼就丹砂百怪除。福地名山何处有？长春即是小蓬壶。", "ctrl_text": "七言律诗"}
{"src_text": "题天坛二首 其二", "tgt_text": "四面诸山若附庸，突然中起最高峰。每看晴日移坛影，常说寒潭卧黑龙。沆瀣要和千岁药，茯苓先斸万年松。拟寻活计参真趣，又隔烟萝第几重。", "ctrl_text": "七言律诗"}
{"src_text": "春晚登眺", "tgt_text": "残花冉冉飞红雨，落日依依散白毫。遥望西山官堠子，倚天孤耸一拳高。", "ctrl_text": "七言绝句"}
{"src_text": "春寒", "tgt_text": "海上春风日日颠，山头春色几时妍。清明过了朱明近，未有红芳到眼前。", "ctrl_text": "七言绝句"}
{"src_text": "鳌山", "tgt_text": "重冈复岭势崔嵬，照眼云山翠作堆。路转山腰三百曲，行人一步一徘徊。", "ctrl_text": "七言绝句"}
{"src_text": "劳山", "tgt_text": "卓荦鳌山出海隅，霏微灵秀满天衢。群峰削蜡几千仞，乱石穿空一万株。", "ctrl_text": "七言绝句"}
{"src_text": "狮子峰", "tgt_text": "鳌山东面海浮空，日出扶桑照海红。浩渺碧波千万里，尽成金色满山东。", "ctrl_text": "七言绝句"}
{"src_text": "答宣抚王巨川", "tgt_text": "旌旗猎猎马萧萧，北望燕师渡石桥。万里欲行沙漠外，三春遽别海山遥。良朋出塞同归雁，破帽经霜更续貂。一自玄元西去后，到今无似北庭招。", "ctrl_text": "七言律诗"}
{"src_text": "初入峡门", "tgt_text": "入峡清游分外嘉，群峰列岫戟查牙。蓬莱未到神仙境，洞府先观道士家。松塔倒悬秋雨露，石楼斜照晚云霞。却思旧日终南地，梦断西山不见涯。", "ctrl_text": "七言律诗"}
{"src_text": "赴龙岩寺斋以诗题殿西庑", "tgt_text": "杖藜欲访山中客，空山沈沈澹无色。夜来飞雪满岩阿，今日山光映天白。天高日下松风清，神游八极腾虚明。欲写山家本来面，道人活计无能名。", "ctrl_text": "七言律诗"}
{"src_text": "寄燕京道友", "tgt_text": "此行真不易，此别话应长。北蹈野狐岭，西穷天马乡。阴山无海市，白草有沙场。自叹今华发，还来历大荒。", "ctrl_text": "五言律诗"}
{"src_text": "复寄燕京道友", "tgt_text": "十年兵火万民愁，千万中无一二留。去岁幸逢慈诏下，今春须合冒寒游。不辞岭北三千里，仍念山东二百州。穷急漏诛残喘在，早教身命得消忧。", "ctrl_text": "七言律诗"}
{"src_text": "出明昌界", "tgt_text": "坡陁折叠路湾环，到处盐场死水湾。尽日不逢人过往，经年时有马回还。地无木植惟荒草，天产丘陵没大山。五谷不成资乳酪，皮裘毡帐亦开颜。", "ctrl_text": "七言律诗"}
{"src_text": "鱼儿泺", "tgt_text": "北陆初寒自古称，沙陁三月尚凝冰。更寻若士为黄鹄，要识修鲲化大鹏。苏武北迁愁欲死，李陵南望去无凭。我今返学卢敖志，六合穷观最上乘。", "ctrl_text": "七言律诗"}
{"src_text": "泺驿路", "tgt_text": "极目山川无尽头，风烟不断水长流。如何造物开天地，到此令人放马牛。饮血茹毛同上古，峨冠结发异中州。圣贤不得垂文化，历代纵横只自由。", "ctrl_text": "七言律诗"}
{"src_text": "雪山", "tgt_text": "当时悉达悟空晴，发轸初来燕子城。北至大河三月数，西临积雪半年程。不能隐地回风坐，却使弥天遂日行。行到水穷山尽处，斜阳依旧向西倾。", "ctrl_text": "七言律诗"}
{"src_text": "金山", "tgt_text": "金山南面大河流，河曲盘桓尝素秋。秋水暮天山月上，清吟独啸夜光毬。", "ctrl_text": "七言绝句"}
{"src_text": "望阴山", "tgt_text": "高如云气白如沙，远望那知是眼花。渐见山头堆玉屑，远观日脚射银霞。横空一字长千里，照地连城及万家。从古至今常不坏，吟诗写向直南誇。", "ctrl_text": "七言律诗"}
{"src_text": "至回纥城暇日出诗一篇", "tgt_text": "二月经行十月终，西临回纥大城墉。塔高不见十三级，山厚已过千万重。秋日在郊犹放象，夏云无雨不从龙。嘉蔬麦饭蒲萄酒，饱食安眠养素慵。", "ctrl_text": "七言律诗"}
{"src_text": "二月二日司天台判李公辈邀游郭西归作", "tgt_text": "阴山西下五千里，大石东过二十程。雨霁雪山遥惨澹，春分河府近清明。园林寂寂鸟无语，风日迟迟花有情。同志暂来閒睥睨，高吟归去待升平。", "ctrl_text": "七言律诗"}
{"src_text": "复游郭西", "tgt_text": "深蕃古迹尚横陈，大汉良朋欲遍寻。旧日亭台随处列，向年花卉逐时新。风光甚解流连客，夕照那堪断送人。窃念世间酬短景，何如天外领长春。", "ctrl_text": "七言律诗"}
{"src_text": "晚泊古渠", "tgt_text": "志道既无成，渊冰深有惧。东辞海上来，西望日边去。鸡犬不闻声，马牛更递铺。千山及万水，不知是何处？", "ctrl_text": "五言律诗"}
{"src_text": "寄东方道众", "tgt_text": "当时发轫海边城，海上干戈尚未平。道德欲兴千里外，风尘不惮九夷行。初从西北登高岭，渐转东南指上京。迤逦直西南下去，阴山之外不知名。", "ctrl_text": "七言律诗"}
{"src_text": "回纥纪事", "tgt_text": "回纥丘墟万里疆，河中城大最为强。满城铜器如金器，一市戎装似道装。剪镞黄金为货赂，裁缝白氎作衣裳。灵瓜素椹非凡物，赤县何人搆得尝。", "ctrl_text": "七言律诗"}
{"src_text": "雪山", "tgt_text": "东山日夜笔濛鸿，晓色弥天万丈红。明月夜来飞出海，金光射透碧霄空。", "ctrl_text": "七言绝句"}
{"src_text": "秋阳观二绝 其一", "tgt_text": "秋阳观后碧岩深，万顷烟霞插翠岑。一径飞花春水急，湾环流出洞天心。", "ctrl_text": "七言绝句"}
{"src_text": "秋阳观二绝 其二", "tgt_text": "群山一带碧嵯峨，上有群仙日夜过。洞府深沈人不到，时闻岩壁洞仙歌。", "ctrl_text": "七言绝句"}
{"src_text": "登寿乐山", "tgt_text": "地土临边塞，城池压古今。虽多坏宫阙，尚有好园林。绿树攒攒密，清风阵阵深。日游仙岛上，高视八纮吟。", "ctrl_text": "五言律诗"}
{"src_text": "至大三年代祀茅山宿玉晨观", "tgt_text": "皇驰六辔过华阳，晋桧苍苍古道场。夜鹤唳风清地肺，晓龙雨护阁天香。三峰恍惚蓬莱境，万象昭回草木光。青石坛高天咫尺，绿章封事答吾皇。", "ctrl_text": "七言律诗"}
{"src_text": "三峰二首 其一", "tgt_text": "午夜瑶坛谒帝还，笋舆冲雨两山间。客来似觉茅君喜，净扫浮云出好山。", "ctrl_text": "七言绝句"}
{"src_text": "三峰二首 其二", "tgt_text": "石径松云入步轻，垂垂空翠雨初晴。风来山阁凉如水，小倚阑干听鹿鸣。", "ctrl_text": "七言绝句"}
{"src_text": "崇禧观", "tgt_text": "曲林古观水西流，天遣皇华驷玉虬。高士远分龙虎派，哲人久伴凤凰游。楼台山色三峰晓，池馆泉声五月秋。云案凝香浮洞府，坐令和气蔼丹丘。", "ctrl_text": "七言律诗"}
{"src_text": "牧斋真人华阳道院", "tgt_text": "鳌载三峰拥客槎，采真访古意无涯。云山夜雨棠梨树，宇宙春风棣萼花。龙洞远分丹井水，鹤松高映赤城霞。宗师应帝光前绪，仙馆新开第一家。", "ctrl_text": "七言律诗"}
{"src_text": "鉴止", "tgt_text": "山泉漱玉雨浪浪，渟蓄深开一亩塘。若向动中知静体，湛然泰宇发天光。", "ctrl_text": "七言绝句"}
{"src_text": "金清境界", "tgt_text": "境界全清地位高，山中尽日乐陶陶。旋劖白石开三径，可是青山厌二豪。眼底浮荣看草露，耳根清韵起松涛。明朝匹马西湖路，回首灵峰耸巨鳌。", "ctrl_text": "七言律诗"}
{"src_text": "别茅山", "tgt_text": "长松古道翠深深，回首层峦耸积金。鹤语云峰人换世，凤□仙路客来今。连朝晴雨随人意，到处烟霞感帝心。如此山川歌不足，行看褒衮出词林。", "ctrl_text": "七言律诗"}
{"src_text": "延祐元年五月重祀茅山瑞鹤诗二首 其一", "tgt_text": "一雨三峰分外青，岩华涧草共欣荣。茅君闻道天香至，先遣西山羽驾迎。", "ctrl_text": "七言绝句"}
{"src_text": "延祐元年五月重祀茅山瑞鹤诗二首 其二", "tgt_text": "图写丹青上九天，秋风百鹤驻山前。谁知六辔重来日，又见排空十二仙。", "ctrl_text": "七言绝句"}
{"src_text": "二峰", "tgt_text": "坛高青石古，峰小白云多。乐奏仙君喜，茶香使客过。神丹藏蕊笈，清露滴松萝。路接金鳌背，回軿发浩歌。", "ctrl_text": "五言律诗"}
{"src_text": "三峰", "tgt_text": "三峰琳宇状，松老鹤知还。江白南徐月，楼青北固山。浮云通地肺，古洞敞天关。寄语寻仙者，蓬莱只此间。", "ctrl_text": "五言律诗"}
{"src_text": "重过喜客泉二首 其一", "tgt_text": "万珠寒涌碧琉璃，山色天光湛一池。客本喜泉泉喜客，阑干倚遍立多时。", "ctrl_text": "七言绝句"}
{"src_text": "重过喜客泉二首 其二", "tgt_text": "前度题诗重拂尘，泉迎熟客喜津津。主人不负当年约，为把殊庭总一新。", "ctrl_text": "七言绝句"}
{"src_text": "震灵方丈赠玉虚宗师", "tgt_text": "晓起南窗看白云，道心如水鬓丝银。当时宣室前釐席，此日仙坛得主人。方外烟霞知有喜，掌中雷雨信如神。夜来亲见茅君说，五百年间再世身。", "ctrl_text": "七言律诗"}
{"src_text": "六月十六日早朝偶成八句寄山中诸友", "tgt_text": "五年四睹六龙飞，又领群仙觐紫薇。金殿烟霞浮黼扆，玉阶日月丽旌旗。群臣奉玺勤三让，国母临朝重万机。遥食蟠桃知几次，客星还照钓鱼矶。", "ctrl_text": "七言律诗"}
{"src_text": "送原功大监南归", "tgt_text": "渐觉文星阙下稀，奎章两见送行诗。渭城朝雨歌三叠，湘水秋风赋九疑。国典紬金藏凤阙，词臣步玉即龙墀。席前时有苍生问，可向江南久别离。", "ctrl_text": "七言律诗"}
{"src_text": "送虞伯生使蜀", "tgt_text": "送别应思旧所经，秦川花柳短长亭。三峰高拊仙人掌，万里先占使者星。锦水东流江月白，潼关西去蜀山青。当年不尽登临意，待尔重镌剑阁铭。", "ctrl_text": "七言律诗"}
{"src_text": "获玉印", "tgt_text": "瑶瑛篆刻镇华阳，犹带宣和雨露香。玉兔有灵开地藏，金童无意得天章。九重台上增春色，万里书中耿夜光。喜遇明时荐神瑞，三君珍重护宏纲。", "ctrl_text": "七言律诗"}
{"src_text": "题饶氏雨楼", "tgt_text": "夜梦苍虬绕屋梁，晓看飞雨洒浪浪。润涵琴调清风远，凉入书声白昼长。翠壁凝云流石乳，绿畴翻浪沃金穰。何时剪烛西窗下，却听檐花共醉乡。", "ctrl_text": "七言律诗"}
{"src_text": "题叶氏四爱堂", "tgt_text": "方今文采重奎章，光照芝山四爱堂。梅蕊春融冰雪界，莲花晚静水云乡。湘累往矣兰为佩，陶令悠然菊泛觞。千古高风犹一日，迢迢归梦楚江长。", "ctrl_text": "七言律诗"}
{"src_text": "季境舍人归维扬朝中名公各赠以诗看云八十翁閒閒吴全节作唐律一首以授之", "tgt_text": "相君五马牧饶时，玉树秋香生桂枝。日丽凤毛延世泽，风培鹏翼运天池。平山堂北看红药，析木津头识紫芝。文献通家遗一老，涂鸦赠别写乌丝。", "ctrl_text": "七言律诗"}
{"src_text": "冲佑万年宫", "tgt_text": "九曲前溪碧玉流，停桡夜泊羽人丘。云容蜃气疑江岛，月色虫声讶晚秋。一别虹桥情黯黯，千年鹤驾事悠悠。爽灵五夜朝天所，吸取朱霞散九州。", "ctrl_text": "七言律诗"}
{"src_text": "子昂诸贤赋天冠山五言诗二十八首模写已尽矣余遂作唐律一章题卷尾云", "tgt_text": "青山特地耸天冠，闻说群仙驾紫鸾。浮世黄金空白发，倚云苍玉尚玄坛。松根怪石千年化，桧顶飞泉六月寒。弘景定辞神武去，鸥波浩荡锦江干。", "ctrl_text": "七言律诗"}
{"src_text": "方方壶惠山舟行图", "tgt_text": "甘河当日逢仙□，七朵莲花变金色。洪厓得道隐山东，夜夜神光丹室白。", "ctrl_text": "七言绝句"}
{"src_text": "谨题王鹏梅金明池图", "tgt_text": "龙舟叠鼓出江城，送得君王远玉京。惆怅金明池上水，至今呜咽未能平。", "ctrl_text": "七言绝句"}
{"src_text": "题黄子久天池石壁图", "tgt_text": "鸟啄残花污草庵，一春未到两山探。忽观痴老图中道，南峰翠带北峰岚。", "ctrl_text": "七言绝句"}
{"src_text": "题米元晖画云山图二首 其一", "tgt_text": "溪上青山过雨浓，分明倒满玉芙蓉。令人却忆匡庐顶，百丈银河下碧峰。", "ctrl_text": "七言绝句"}
{"src_text": "题米元晖画云山图二首 其二", "tgt_text": "雨外夕阳摇树明，山云吞吐乱阴晴。飞帆一点知谁子？疑在元晖画里行。", "ctrl_text": "七言绝句"}
{"src_text": "寿庆堂", "tgt_text": "堂成仙子捧流霞，文物衣冠见世家。江上青山如玉垒，山中白石亦金华。云连寿栎千年树，日映蟠桃几度花。天府归荣传锦里，行看丹凤降黄麻。", "ctrl_text": "七言律诗"}
{"src_text": "燕粟总管玩芳亭子", "tgt_text": "粟氏林亭好，飘飘借马游。药阑当户密，花径近城幽。未许朝参懒，聊为逸兴留。使君行乐处，风物为春柔。", "ctrl_text": "五言律诗"}
{"src_text": "送文郎中奉使交趾", "tgt_text": "天子龙飞统万邦，玉符封检下殊方。远人尽是雕题獠，奉使唯应粉署郎。翡翠飞时铜柱湿，鹧鸪啼处石门荒。炎风苦雨烦珍重，蒌叶槟榔取次尝。", "ctrl_text": "七言律诗"}
{"src_text": "送陈都事使云南兼寄李仲渊廉访", "tgt_text": "送君铨选使滇池，部落诸贤想自题。明月先经夔子北，长风却度夜郎西。山横塞雨骅骝滑，花发蛮云杜宇啼。为问霜台李廉访，白头官满尚羁栖。", "ctrl_text": "七言律诗"}
{"src_text": "宋显父秘书惠海子北门之什次韵答之", "tgt_text": "得君佳句见君情，春半閒从海上行。红杏啼莺沙苑邃，绿杨嘶马汉堤平。玉山地势连双阙，金水河流注夹城。万乘以仁怀远迩，游观宜著鲁诸生。", "ctrl_text": "七言律诗"}
{"src_text": "送朱本初之玉隆堂", "tgt_text": "西山紫翠簇芙蓉，师住逍遥第一峰。慎勿挽弓思射鹿，祇须铸铁学降龙。閒穿晓月锄灵药，醉拂秋风卧古松。应忆京华旧游处，蓬莱访畔五云重。", "ctrl_text": "七言律诗"}
{"src_text": "游张公洞简常守刘道中", "tgt_text": "赤乌二载发奇空，古洞深沈道路危。翠窦下攒山瀑落，紫岩中廓石膏垂。铁船通海时难遇，金鼎调元事可期。祇恐使君同变化，白螺来往少人知。", "ctrl_text": "七言律诗"}
{"src_text": "攸宁庵", "tgt_text": "高兴何如向子平，男昏女嫁一身轻。白云在望频登陇，黄发为期少入城。茧室已营身后计，凤笙时听月中声。江淮十载风尘满，回首谁应似独醒。", "ctrl_text": "七言律诗"}
{"src_text": "万岁山次韵", "tgt_text": "万岁仙山耸碧空，广寒春殿最当中。桥连绮石通三岛，路绕银河接两宫。柳拂甘泉巢翡翠，花凝太液下冥鸿。年年此地经游辇，自是承平乐未终。", "ctrl_text": "七言律诗"}
{"src_text": "简畅廉访", "tgt_text": "名家世代产贤臣，清白流芳迈等伦。柏叶拂阶迎廌角，红云拥殿识龙鳞。畅当诗律知无敌，薛稷才华愧不纯。江左扫清虽一道，里行犹赖济斯民。", "ctrl_text": "七言律诗"}
{"src_text": "华素台", "tgt_text": "银台错落照长春，泰宇清明绝点尘。星斗九天分楚越，山河万里界瓯闽。花边绛节招猿鹤，云里丹梯驻凤麟。戏马歌风何足数，初阳今古对天人。", "ctrl_text": "七言律诗"}
{"src_text": "张舍人遥碧楼", "tgt_text": "西北高楼入九天，楚云吴树净娟娟。玉浮翡翠流青草，金削芙蓉列紫烟。方椟尚藏周典礼，故家犹继汉神仙。想应公子登临处，明月吹笙彩凤旋。", "ctrl_text": "七言律诗"}
{"src_text": "庆黄晋卿任江浙儒学提举", "tgt_text": "忆昨追随到上台，鳌头先夺锦标回。道人独宝笼鹅帖，天子曾惊倚马才。礼以二仪宗太极，名因三赋重蓬莱。只今教雨司吴越，绝胜文翁化蜀来。", "ctrl_text": "七言律诗"}
{"src_text": "大驾度居庸关", "tgt_text": "居庸雄据万重山，南北门分作汉关。鼓角动时森虎卫，旌旗行处识龙颜。禅宫路转风烟合，御苑春深草树閒。待得长杨围猎罢，又随车骑此中还。", "ctrl_text": "七言律诗"}
{"src_text": "次韵王侍郎上都见寄", "tgt_text": "滦水东风净物华，石鳌峰下驻仙车。清明草检归黄阁，胜日开筵近紫霞。万户砧声闻别馆，九天秋色落谁家？仙郎赋罢长回首，南去还乘八月槎。", "ctrl_text": "七言律诗"}
{"src_text": "寄赠华阳洞隐者", "tgt_text": "一日书成四海传，华阳始信有儒仙。神交弘景吹笙夜，心在留侯辟谷年。重碧拈春瓢贮月，硬黄临帖研分泉。山中物色清无限，便拟凌云到洞天。", "ctrl_text": "七言律诗"}
{"src_text": "赠聂尊师", "tgt_text": "青山寂寂雨潇潇，一个长松翠欲飘。白发道人年八十，小楼閒坐说前朝。", "ctrl_text": "七言绝句"}
{"src_text": "题云林子南村隐居图", "tgt_text": "山高白石秀，竹密绿阴浓。窗映风光扫，溪流月影重。", "ctrl_text": "五言绝句"}
{"src_text": "简高佥事尧臣", "tgt_text": "宪府开江左，清风肃百曹。朝廷任隐逸，郡县睹英豪。必使民情直，须除吏弊牢。马周为善政，今古尚持操。", "ctrl_text": "五言律诗"}
{"src_text": "送李理问赴岭北省二首 其一", "tgt_text": "君向龙沙去，迢迢不计程。关山殊汉苑，河陇异秦城。青草明妃冢，黄云属国营。盛年经此地，往事肯伤情。", "ctrl_text": "五言律诗"}
{"src_text": "送李理问赴岭北省二首 其二", "tgt_text": "画省开边鄙，郎官选俊才。臂鹰过雁碛，走马上龙堆。气候调中律，星辰接上台。何当瓜及日，却向晋陵回。", "ctrl_text": "五言律诗"}
{"src_text": "送黄元深游浙", "tgt_text": "南宫朝殿锁蓬莱，芳草春深梦不回。只有海门青一点，月明犹送旧潮来。", "ctrl_text": "七言绝句"}
{"src_text": "春尽北行留别吴大修撰", "tgt_text": "万柳千花拂酒旗，南陵北苑草离离。居庸关下泉呜咽，又是东风欲去时。", "ctrl_text": "七言绝句"}
{"src_text": "次韵卢疏亭廉使见寄", "tgt_text": "西风吹老敬亭秋，回首江云近涿州。记得少年陪剑履，麒麟閤上凤池头。", "ctrl_text": "七言绝句"}
{"src_text": "望云", "tgt_text": "日出五丈高，白云浩如海。城郭在云中，山人在云外。望云云气深，入云云气浅。亦欲入深云，不知云近远。", "ctrl_text": "五言律诗"}
{"src_text": "饭山道院", "tgt_text": "万钟鼎食不到我，正自不必西山饿。饭山云气如炊烟，三餐而返肠果然。临川丞相有素愿，何处独无鱼羹饭。劝君饭客先饭穷，往往乞丐皆英雄。", "ctrl_text": "七言律诗"}
{"src_text": "送高丽五明马", "tgt_text": "海波不动关梁通，虬髯使者来吴中。名骓额间挂明月，四蹄犹带龙堆雪。仰秣不受田家刍，太官之羊五味俱。贤才万里不难致，糠秕不充旴老矣。", "ctrl_text": "七言律诗"}
{"src_text": "客语", "tgt_text": "旧时供奉曲，歌者亦无人。但感岁年晚，不知天地春。客犹谈宝庆，吾亦及咸淳。何处杨花过，飞来照角巾。", "ctrl_text": "五言律诗"}
{"src_text": "午日", "tgt_text": "世故一炊黍，吾生百炼铜。客情伤发白，醒眼对榴红。远岫冥冥雨，疏衣细细风。欲论千古恨，不见楚南公。", "ctrl_text": "五言律诗"}
{"src_text": "次韵谢新荔", "tgt_text": "海国仙人剪绛霞，年年一朵到仙家。眼中玉色如何晏，席上风流得孟嘉。野客不分唐殿带，老臣并按建溪茶。醉来往事都休问，且擘轻红对晚花。", "ctrl_text": "七言律诗"}
{"src_text": "寒食客中二首 其一", "tgt_text": "明朝便典黑貂裘，寒食宁无数日留。烟断旧尝悲介子，火衰今不祀商丘。百年尽付风吹柳，一雨远随山入楼。安有五侯鲭到我，自修茶事试香篝。", "ctrl_text": "七言律诗"}
{"src_text": "寒食客中二首 其二", "tgt_text": "惨澹微茫断客魂，最难忘处最难言。南陵不可避风雨，麦饭何如托子孙。往事沧江推白鸟，谁家铁拨送清尊。欲寻隐者相倾倒，烟柳深深不见门。", "ctrl_text": "七言律诗"}
{"src_text": "碧桃", "tgt_text": "洗尽娇红出翠帷，玉人无语背斜晖。绿华前度通仙谱，天水何年染素衣。宴罢瑶池春梦断，影寒姑射夜深归。禁烟时节多风雨，莫遣繁英一片飞。", "ctrl_text": "七言律诗"}
{"src_text": "送危方逸之京", "tgt_text": "石门江上送危郎，好上神京北斗旁。汉代文章须贾马，周家道德并虞唐。柳林马过沉云黑，沙碛驼鸣落日黄。为计游程二千里，朔风吹雪正茫茫。", "ctrl_text": "七言律诗"}
{"src_text": "颂古七首 其一", "tgt_text": "醉乘白鹤登银阙，梦跨青鸾入绛宫。酒醒眼开俱不见，一川桃李自春风。", "ctrl_text": "七言绝句"}
{"src_text": "颂古七首 其二", "tgt_text": "白玉琢成西子骨，黄金铸就伍员心。莲宫人醉歌声咽，月落吴江泪满襟。", "ctrl_text": "七言绝句"}
{"src_text": "颂古七首 其三", "tgt_text": "斧烂柯销局未阑，天风吹鹤下瑶坛。满盘黑白轻翻转，袖拂苍梧玉佩寒。", "ctrl_text": "七言绝句"}
{"src_text": "颂古七首 其四", "tgt_text": "天生富贵称雄才，织翠华裾拥不开。一簇管弦声未绝，醉扶公子上楼台。", "ctrl_text": "七言绝句"}
{"src_text": "颂古七首 其五", "tgt_text": "三冬枯木遇春阳，翠萼寒英喷古香。雪鬓老婆情未瞥，冷看花树哭檀郎。", "ctrl_text": "七言绝句"}
{"src_text": "颂古七首 其六", "tgt_text": "叶卷西风树树寒，乱蛩吟砌梦初残。情怀自是不堪听，又把琵琶月下弹。", "ctrl_text": "七言绝句"}
{"src_text": "颂古七首 其七", "tgt_text": "赤脚波斯叩海门，黑风吹浪暗昏昏。三更掣断青霞锁，笑看骊龙戏子孙。", "ctrl_text": "七言绝句"}
{"src_text": "自赞", "tgt_text": "截断红尘石万寻，冲开碧落松千尺。岩花朵朵水泠泠，杨柳一瓶甘露滴。", "ctrl_text": "七言绝句"}
{"src_text": "阅林间录有感", "tgt_text": "林间编此录，深夜剔残灯。慧命微如线，人心冷似冰。祖庭空积雪，古路不逢僧。追企前贤辙，思归一念增。", "ctrl_text": "五言律诗"}
{"src_text": "礼四祖真身塔", "tgt_text": "九拜晓龛前，追思独惨然。真身无日坏，此道有谁传？古岸横秋水，空山起暮烟。几多西祖意，寂寞在江边。", "ctrl_text": "五言律诗"}
{"src_text": "雁荡除夜", "tgt_text": "茅屋三间冷似冰，灰头土面十馀僧。扫除自己閒枝叶，不打诸方烂葛藤。就手揭开新岁历，和光吹灭旧年灯。顶门别具摩醯眼，越死超生似不曾。", "ctrl_text": "七言律诗"}
{"src_text": "赠营寿藏", "tgt_text": "斸断云根辟古基，粉墙低护石楼危。既知身后有终日，肯信目前无了时。夜雨一窗蚕课茧，春风千里燕衔泥。到头共熟黄粱梦，哭送斜阳欲恨谁？", "ctrl_text": "七言律诗"}
{"src_text": "次韵答盛秀才", "tgt_text": "风月何缘事苦吟，拟将英誉压鸡林。几回立尽三更月，一字搜空万劫心。梦里忽惊霜入鬓，梅边不觉泪沾襟。可怜半世聪明种，甘为浮词又陆沈。", "ctrl_text": "七言律诗"}
{"src_text": "送禅者归乡", "tgt_text": "湖海俄经三十年，无端一念忆生缘。梦中复做还乡梦，禅外重参逆旅禅。踏碎暮云投古寺，冲开积雪望炊烟。狂心未向机前歇，溢目家山转弃捐。", "ctrl_text": "七言律诗"}
{"src_text": "船居十首 其一", "tgt_text": "世情何事日羁縻，做个船居任所之。岂是畸孤人共弃，都缘疏拙分相宜。漏篷不碍当空挂，短棹何妨近岸移。佛法也知无用处，从教日炙与风吹。", "ctrl_text": "七言律诗"}
{"src_text": "船居十首 其二", "tgt_text": "水光沈碧驾船时，疑是登天不用梯。鱼影暗随篷影动，雁声遥与橹声齐。几回待月停梅北，或只和烟系柳西。万里任教湖海阔，放行收住不曾迷。", "ctrl_text": "七言律诗"}
{"src_text": "船居十首 其三", "tgt_text": "人在船中船在水，水无不在放船行。藕塘狭处抛篙直，荻岸深时打棹横。千里溪山随指顾，一川风月任逢迎。普通年外乘芦者，未必曾知有此情。", "ctrl_text": "七言律诗"}
{"src_text": "船居十首 其四", "tgt_text": "一瓶一钵寓轻舟，溪北溪南自去留。几逐断云藏野壑，或因明月过沧洲。世波汩汩难同辙，人海滔滔孰共流。日暮水天同一色，且将移泊古滩头。", "ctrl_text": "七言律诗"}
{"src_text": "山居十首 其一", "tgt_text": "胸中何爱复何憎，自愧人前百不能。旋拾断云修破衲，高攀危磴阁枯藤。千峰环绕半间屋，万境空閒一个僧。除此现成公案外，且无佛法继传灯。", "ctrl_text": "七言律诗"}
{"src_text": "山居十首 其二", "tgt_text": "数朵奇峰列画屏，参差泉石畅幽情。青茅旋㔶尖头屋，黄叶频煨折脚铛。云合暮山千种态，鸟啼春树百般声。世间出世閒消息，不用安排总现成。", "ctrl_text": "七言律诗"}
{"src_text": "山居十首 其三", "tgt_text": "见山浑不厌居山，就树诛茅缚半间。对竹忽惊禅影瘦，倚松殊觉老心閒。束腰懒用三条篾，扣己谁参一字关。幸有埋尘砖子在，待磨成镜照空颜。", "ctrl_text": "七言律诗"}
{"src_text": "山居十首 其四", "tgt_text": "头陀真趣在山林，世上谁人识此心。火宿篆盘烟寂寂，云开窗槛月沈沈。厓悬有轴长生画，瀑响无弦太古琴。不假修治常具足，未知归者谩追寻。", "ctrl_text": "七言律诗"}
{"src_text": "水居六首 其一", "tgt_text": "道人孤寂任栖迟，迹寄湖村白水西。四壁烟昏茅宇窄，一天霜重板桥低。惊涛拍岸明生灭，止水涵空示悟迷。万象平沈心自照，波光常与月轮齐。", "ctrl_text": "七言律诗"}
{"src_text": "水居六首 其二", "tgt_text": "水边活计最天然，物外相忘事事便。门柳每招黄蝶舞，岸莎常衬白鸥眠。雨蒸荷叶香浮屋，风搅芦花雪满船。不动舌根谈实相，客来何必竖空拳。", "ctrl_text": "七言律诗"}
{"src_text": "水居六首 其三", "tgt_text": "缚个茅庵际水涯，现成景致一何奢。野塘水合鱼丛密，远浦风高雁阵斜。道在目前安用觅，法非心外不须誇。一声铁笛沧浪里，烟树依依接暮霞。", "ctrl_text": "七言律诗"}
{"src_text": "水居六首 其四", "tgt_text": "年晚那能与世期，水云深处分相宜。茭蒲绕屋供晨爨，菱藕堆盘代午炊。老岸欲隳添野葑，废塘将种补新泥。无心道者何多事，也要消閒十二时。", "ctrl_text": "七言律诗"}
{"src_text": "水居六首 其五", "tgt_text": "云漫漫又水漫漫，新缚茅龛眼界宽。尽有池塘堪著月，且无田地可输官。四时风味人谁得，万顷烟波我自观。却恐客来为境会，闭门收在一毫端。", "ctrl_text": "七言律诗"}
{"src_text": "水居六首 其六", "tgt_text": "水国庵居最寂寥，世涂何事苦相招。去村十里无行路，隔岸三家有断桥。数点鸦声迎暮雨，一行鱼影涨春潮。陈年佛法从教烂，岂是头陀懒折腰。", "ctrl_text": "七言律诗"}
{"src_text": "廛居十首", "tgt_text": "足迹无端遍海涯，现成山水不堪誇。市廛既可藏吾锡，城郭何妨著我家。四壁虚明连栋月，数株红白过墙花。见闻不假存方便，只么随缘遣岁华。", "ctrl_text": "七言律诗"}
{"src_text": "次韵沈王题真际亭", "tgt_text": "高亭结构标真际，体共云林一样閒。山势倚天忘突兀，水声投涧自潺湲。伽陀迥出言词外，海印高悬宇宙间。伫看凭阑人独醒，又添公案入禅关。", "ctrl_text": "七言律诗"}
{"src_text": "双髻峰有怀", "tgt_text": "双髻云深古道危，不来夜半叩柴扉。六年底事成遗恨，寂寞空山啼子规。", "ctrl_text": "七言绝句"}
{"src_text": "次韵酬李仲思宰相", "tgt_text": "晴云万叠裹群山，厓瀑千寻落树间。定里惊传王驾至，祇应来夺老僧閒。", "ctrl_text": "七言绝句"}
{"src_text": "客中闻讣", "tgt_text": "讣音遗我客床头，话到轮回鬼亦愁。肉眼未空今古梦，满天霜月晒枯髅。", "ctrl_text": "七言绝句"}
{"src_text": "次韵酬冯海粟待制", "tgt_text": "无言童子拂香台，报道长沙学士来。烂煮橘皮砂罐冷，几年生意喜潜回。", "ctrl_text": "七言绝句"}
{"src_text": "道话", "tgt_text": "团团相聚火炉头，商略沩山水牯牛。一语忽投人拍手，满天霜月下西楼。", "ctrl_text": "七言绝句"}
{"src_text": "偶成", "tgt_text": "蜀江西来春水平，洲渚萦回春日明。江头女儿唱歌去，风送杨花迷远情。", "ctrl_text": "七言绝句"}
{"src_text": "省庵", "tgt_text": "一声幽鸟到窗前，白发老僧惊昼眠。走下竹床开两眼，方知屋外有青天。", "ctrl_text": "七言绝句"}
{"src_text": "梅花百咏和冯学士海粟作 其一", "tgt_text": "见非恍惚梦非神，雪后霜前分外真。疏影暗消三弄月，半联凄断独吟人。岁寒摇落孤根在，江驿荒凉往事尘。碎嚼幽香清可挹，玉奴无复更临春。", "ctrl_text": "七言律诗"}
{"src_text": "梅花百咏和冯学士海粟作 其二", "tgt_text": "玉箫起处暗惊神，曲缓瑶台逸韵真。泉石几年云冷鹤，关山万里月愁人。香凝老树调风味，影落寒窗枕隙尘。檀板金樽久岑寂，微吟不减昔时春。", "ctrl_text": "七言律诗"}
{"src_text": "梅花百咏和冯学士海粟作 其四", "tgt_text": "曰云堆里晓飞神，道骨翛然一太真。古岸埋香多是雪，寒岩欺影四无人。因风寄远愁应老，坐雨辞根恨未尘。剩欲巡檐赋归隐，共君心事答閒春。", "ctrl_text": "七言律诗"}
{"src_text": "梅花百咏和冯学士海粟作 其五", "tgt_text": "征路愁迷黯动神，穿林入谷自寻真。亭亭有意冷移玉，黯黯无言空怅人。梦断阳台半云雨，泪空青冢几沙尘。馀芳消歇繁华起，野水苍烟意自春。", "ctrl_text": "七言律诗"}
{"src_text": "梅花百咏和冯学士海粟作 其六", "tgt_text": "眼花落井眩双神，雪步迢迢见欲真。澹墨画图横玉影，黄昏庭院倚阑人。唾绒犹认窗间迹，啼粉空馀镜面尘。消得黄金铸成屋，年年雪里贮芳春。", "ctrl_text": "七言律诗"}
{"src_text": "梅花百咏和冯学士海粟作 其七", "tgt_text": "水中仙子镜中神，夜夜相携入梦真。陇雁哀残埋玉地，朔风吹老弄蟾人。寒添灞上双眉冻，愁压江南几屐尘。雪里不嫌情味苦，一枝占断九州春。", "ctrl_text": "七言律诗"}
{"src_text": "梅花百咏和冯学士海粟作 其八", "tgt_text": "横影伶仃似有神，半清浅处独呈真。数枝冲澹晚唐句，一种孤高东晋人。上苑清房谁耐雪，庐山玉峡肯蒙尘。是中天趣那能识，惜被东风漏泄春。", "ctrl_text": "七言律诗"}
{"src_text": "梅花百咏和冯学士海粟作 其九", "tgt_text": "梦来曾忆二郎神，花影愁端语最真。月浸一庭寒水玉，梦惊孤枕断肠人。不堪往事从头看，总欲新诗得句尘。啄木敲门窥我醉，四山寂寂鸟啼春。", "ctrl_text": "七言律诗"}
{"src_text": "梅花百咏和冯学士海粟作 其十", "tgt_text": "忆昔君平勘卜神，青衣应是日时真。云开巫女多娇面，浴出杨妃一丽人。竹叶杯浮苔砌月，豆荄灰暖纸窗尘。惊春恐落群芳后，先到名园逐上春。", "ctrl_text": "七言律诗"}
{"src_text": "梅花百咏和冯学士海粟作 其十一", "tgt_text": "遗情极像白拈神，仙与吟翁意气真。月晓忆同林外饮，酒醒愁恨曲中人。荒溪独照山初静，寒影相持雪亦尘。每惜半檐风露重，起披玉毳伴琼春。", "ctrl_text": "七言律诗"}
{"src_text": "梅花百咏和冯学士海粟作 其十二", "tgt_text": "朵中飞下玉霄神，仙韵娇姝一粉真。冰晓浴乾银浦水，雪篱愁损草堂人。名姬骏马空词笔，废苑荒台老战尘。冻野苍茫天四惨，两行啼雁独伤春。", "ctrl_text": "七言律诗"}
{"src_text": "忆梅", "tgt_text": "夜分明月是扬州，尚有春风在树头。莫怪当年何水部，岁寒心事与谁愁？", "ctrl_text": "七言绝句"}
{"src_text": "评梅", "tgt_text": "月旦花前岂乏人，风霜齿颊带阳春。江南野史馀芳论，绝世清如古逸民。", "ctrl_text": "七言绝句"}
{"src_text": "别梅", "tgt_text": "花谢东风搅离思，愁翻缟袂忍轻分。月明梢送临溪水，春树遥怜隔暮云。", "ctrl_text": "七言绝句"}
{"src_text": "惜梅", "tgt_text": "香销泥污意徘徊，掠地回风玉作堆。愁绝黄昏无一语，怕看孤月上窗来。", "ctrl_text": "七言绝句"}
{"src_text": "剪梅", "tgt_text": "破玉并刀试手温，香凝双股断芳魂。花随燕尾轻分去，不带春风爪甲痕。", "ctrl_text": "七言绝句"}
{"src_text": "蟠梅", "tgt_text": "铁石芳条谁矫揉，从教曲折抱天姿。龙蛇影碎玲珑月，交错难分南北枝。", "ctrl_text": "七言绝句"}
{"src_text": "苔梅", "tgt_text": "古貌苍然鹤膝枝，唾花生晕护春机。玉堂试看青袍客，莫忘江南有白衣。", "ctrl_text": "七言绝句"}
{"src_text": "月梅", "tgt_text": "数枝姑射斗婵娟，疏影分明不夜天。散却广寒宫里桂，春光长满玉堂前。", "ctrl_text": "七言绝句"}
{"src_text": "烟梅", "tgt_text": "梦隔梨云逗晓天，苔枝浮翠逗春寒。不嫌玉质笼轻素，留与诗人冷澹看。", "ctrl_text": "七言绝句"}
{"src_text": "疏梅", "tgt_text": "依稀残雪浸寒波，桃李漫山奈俗何？潇洒最宜三二点，好花清影不须多。", "ctrl_text": "七言绝句"}
{"src_text": "孤山梅", "tgt_text": "种玉西湖独占春，逋仙佳句播清芬。月明花落吟魂冷，童子何之鹤在坟。", "ctrl_text": "七言绝句"}
{"src_text": "茅舍梅", "tgt_text": "数椽草屋延清客，竹作疏篱护玉葩。不是玉堂无分到，且和明月到山家。", "ctrl_text": "七言绝句"}
{"src_text": "隔帘梅", "tgt_text": "庭花映箔眩吟眸，一片湘云锁暮愁。风卷黄昏疏影动，珊瑚枝上月如钩。", "ctrl_text": "七言绝句"}
{"src_text": "纸帐梅", "tgt_text": "溪藤十幅蔽春寒，时有清香入梦魂。多少罗帏风月好，不知清得几黄昏。", "ctrl_text": "七言绝句"}
{"src_text": "题金山寺", "tgt_text": "半江涌出金山寺，一簇楼台雨岸船。月到中宵成白昼，浪翻平地作青天。塔铃自触微风语，滩石长磨细浪圆。龙化楚人来听法，手擎珠献不论钱。", "ctrl_text": "七言律诗"}
{"src_text": "松月", "tgt_text": "天有月兮地有松，可堪松月趣无穷。松生金粉月生兔，月抱明珠松化龙。月照长空松挂衲，松回禅定月当空。老僧笑指松头月，松月何妨一处供。", "ctrl_text": "七言律诗"}
{"src_text": "雪", "tgt_text": "天风摇动玉京移，九野苍茫竟大奇。老树细观犹似昔，好山无处不堪疑。", "ctrl_text": "七言绝句"}
{"src_text": "田歌", "tgt_text": "村南村北春水鸣，村村布谷催春耕。手捧饭盂向天祝，明日插秧还我晴。", "ctrl_text": "七言绝句"}
{"src_text": "林塘庵", "tgt_text": "学得閒来便得閒，好山好水任盘桓。林塘庵外湖山景，堪与杭州一样看。", "ctrl_text": "七言绝句"}
{"src_text": "拟寒山子诗六首 其一", "tgt_text": "昨日东家死，西家赙冥财。今朝西家死，东家陈奠杯。东东复西西，轮环哭哀哀。不知本真性，冥漠登泉台。", "ctrl_text": "五言律诗"}
{"src_text": "拟寒山子诗六首 其二", "tgt_text": "木落湫水寒，千峰正岑寂。惟闻虎啸声，不见人行迹。霜露湿岩莎，月轮挂空碧。此时观此心，独坐盘陀石。", "ctrl_text": "五言律诗"}
{"src_text": "拟寒山子诗六首 其三", "tgt_text": "名利是何物，人心不自灰。荣来终有辱，乐去可无哀。富冢草还出，贫门花亦开。耕桑枉辛苦，须白鬓毛衰。", "ctrl_text": "五言律诗"}
{"src_text": "拟寒山子诗六首 其四", "tgt_text": "偃仰千岩内，超然与世违。采芝为口食，纫槲作身衣。瀑水淋苔磴，湫云渍草扉。閒吟竺仙偈，几度历斜辉。", "ctrl_text": "五言律诗"}
{"src_text": "拟寒山子诗六首 其五", "tgt_text": "山中高且寒，人罕来登陟。松摇雪珊珊，萝罥烟幂幂。岩花春不开，潭冰夏方释。住此夫何为？心源湛而寂。", "ctrl_text": "五言律诗"}
{"src_text": "拟寒山子诗六首 其六", "tgt_text": "我住在峰顶，白云常不开。窗扉沿薜荔，门径叠莓苔。山果猿偷去，岩花鹿献来。长年无一事，石上坐堆堆。", "ctrl_text": "五言律诗"}
{"src_text": "送方上人西蜀省亲", "tgt_text": "道本绝方所，随缘触处真。家乡元不远，父子即非亲。径藓粘轻策，江华拂净巾。东吴与西蜀，曾不间纤尘。", "ctrl_text": "五言律诗"}
{"src_text": "寄晦机和尚", "tgt_text": "流落似孤蓬，君西我在东。二三千里外，一十五年中。老去头毛白，寒来树叶红。所期盘石上，松月夜禅同。", "ctrl_text": "五言律诗"}
{"src_text": "山居二首 其一", "tgt_text": "山木交柯莎满庭，马蹄且不污岩扃。篝灯对雪坐吟偈，拥裓绕泉行课经。睡少每知茶有验，病多常怪药无灵。金园一岁一牢落，谁似孤松长自青。", "ctrl_text": "七言律诗"}
{"src_text": "山居二首 其二", "tgt_text": "小榻新营岩瀑西，白云无路草萋萋。月明扃户野猿啸，日晏拥衾山鸟啼。积世诗书空简蠹，累朝坟墓半锄犁。邯郸枕畔一炊黍，堪笑古今人自迷。", "ctrl_text": "七言律诗"}
{"src_text": "题飞鸣宿食雁图", "tgt_text": "年去年来无定年，中郎何处有书传。影横蓟北月连塞，声断衡阳霜满天。雨暗荻花愁晚渚，露香菰米落秋田。平生千里与万里，尘世网罗空自缠。", "ctrl_text": "七言律诗"}
{"src_text": "北固山", "tgt_text": "三面鲸涛连碧天，金汤形势尚依然。山花黯黯人吹笛，江柳青青客上船。马带淮云东入浙，雁拖湘水北归燕。武侯一去孙刘死，原野几人耕墓田。", "ctrl_text": "七言律诗"}
{"src_text": "题水月猿图", "tgt_text": "水中明月轮，可玩不可觅。狝猴徒自狂，触破寒潭碧。", "ctrl_text": "五言绝句"}
{"src_text": "山房自述", "tgt_text": "故园归路隔天涯，绝顶閒房且寄家。翻罢贝多山月上，一棚花影漾袈裟。", "ctrl_text": "七言绝句"}
{"src_text": "雪樵", "tgt_text": "珠霰飘飘柴在肩，且谋烧火过残年。庭前此际无人立，炉内凭谁续断烟。", "ctrl_text": "七言绝句"}
{"src_text": "次韵答林首座", "tgt_text": "一房閒寄长松下，残喘谁留如病何。为报南山旧玄侣，幻华光景已无多。", "ctrl_text": "七言绝句"}
{"src_text": "寄东屿和尚", "tgt_text": "相别于今八载馀，君匡徒众我閒居。白云流水乾坤外，终不相亲枉寄书。", "ctrl_text": "七言绝句"}
{"src_text": "维故人别墅", "tgt_text": "门径无尘有绿苔，东风落日旧曾来。白头道者今何在，一树樱桃花自开。", "ctrl_text": "七言绝句"}
{"src_text": "栽松", "tgt_text": "钝钁横肩雪未消，不辞艰步上岧峣。等閒种得灵根活，会看春风长绿条。", "ctrl_text": "七言绝句"}
{"src_text": "静轩", "tgt_text": "六户虚凝湛不摇，从教尘世自喧嚣。阶前尽日无人到，只有閒云伴寂寥。", "ctrl_text": "七言绝句"}
{"src_text": "海翁", "tgt_text": "穷尽波澜绝一沤，馀生甘自老扁舟。四溟高卧月如昼，閒把渔蓑枕白头。", "ctrl_text": "七言绝句"}
{"src_text": "拟寒山子诗二首 其一", "tgt_text": "人生在世有何事，日用但教心坦平。纵是金珠充屋栋，到头难免北邙行。", "ctrl_text": "七言绝句"}
{"src_text": "拟寒山子诗二首 其二", "tgt_text": "天上日没月又出，山中叶落花还开。黄泉只见有人去，不见一人曾得回。", "ctrl_text": "七言绝句"}
{"src_text": "题罗汉图", "tgt_text": "诸谛空来世所无，神通百变绝名模。不知何处留踪迹，却被人传作画图。", "ctrl_text": "七言绝句"}
{"src_text": "南屏雨中", "tgt_text": "五月雨声连六月，南屏云气拥柴扉。林峦有穴山精出，岩谷无人石燕飞。诗句偶从行处得，家乡多在梦中归。晓来杖策湖头去，春水溶溶没钓矶。", "ctrl_text": "七言律诗"}
{"src_text": "次韵免原怀径山", "tgt_text": "苍苍乔木五峰齐，十载江湖忆旧栖。丘壑芝兰香雾上，金银楼阁彩云低。秋风怅望辽天鹘，夜雨悲凉冢上鸡。但得閒身各安健，会寻石壁洒新题。", "ctrl_text": "七言律诗"}
{"src_text": "题熨襁图", "tgt_text": "练光帖帖雪光开，倩得邻姑熨未裁。郎在征途儿在眼，十分寒向意中来。", "ctrl_text": "七言绝句"}
{"src_text": "二灵山", "tgt_text": "为爱山灵与水灵，一庵高占白云层。风光只在阑干外，半属渔樵半属僧。", "ctrl_text": "七言绝句"}
{"src_text": "山居四十首 其一", "tgt_text": "乱流尽处卜幽栖，独树为桥过小溪。春雨桃开忆刘阮，晚山薇长梦夷齐。寻僧因到石梁北，待月忽思天柱西。借问昔贤成底事，十年骑马听朝鸡。", "ctrl_text": "七言律诗"}
{"src_text": "山居四十首 其二", "tgt_text": "白云影里呵呵笑，地老天荒更不疑。樵径有霜寻药冷，石窗无月了经迟。青羝夜雪怜苏武，黄犬西风叹李斯。千古青编在天下，留芳遗臭更由谁。", "ctrl_text": "七言律诗"}
{"src_text": "山居四十首 其三", "tgt_text": "自知疏拙不可变，深入寒云千万层。夜火晴收枫坞叶，午茶寒煮石池冰。青林有雀安知鹄，碧海非鹍不化鹏。从此世人寻不到，乱山无路石棱棱。", "ctrl_text": "七言律诗"}
{"src_text": "山居四十首 其四", "tgt_text": "自是不閒閒便得，矜功负气总徒劳。乾坤不换蜩双翼，泰华何殊牛一毛。揭石出潭秋水怒，捲茆落地晚风号。满头白发干时政，谩说商山四皓高。", "ctrl_text": "七言律诗"}
{"src_text": "山居四十首 其五", "tgt_text": "乱山叠碧几重重，残日晴霞半映红。事有废兴秦失鹿，物无得丧楚亡弓。虚名终日雪填井，幻景百年绳系风。转忆天台松树下，倚看瀑布石桥东。", "ctrl_text": "七言律诗"}
{"src_text": "山居四十首 其七", "tgt_text": "千年明镜忽生尘，逐妄迷真岂有因。海上刻舟求剑客，市中当昼攫金人。万牛难挽清风转，两曜偏催白发新。此事知音古来少，碧天无际地无垠。", "ctrl_text": "七言律诗"}
{"src_text": "山居四十首 其八", "tgt_text": "溪隔红尘树锁烟，寒蒲终日自安然。黄河定是有清日，曲木其如无直年。道在玄珠澄赤水，德亡神剑跃深渊。从来不结东林社，屋外开池自种莲。", "ctrl_text": "七言律诗"}
{"src_text": "山居四十首 其九", "tgt_text": "铁载能浮羽楫沈，败非成是迹休寻。漫言解返秦庭璧，须信难藏郿坞金。甜到尽时忘蜜味，酸从回处见梅心。青山若个不堪住，独买沃州支遁林。", "ctrl_text": "七言律诗"}
{"src_text": "山居四十首 其十", "tgt_text": "荒径攲斜挂籊蓬，半箩红粟倩溪舂。山中有客见真虎，世上何人识假龙。秋竹走箯穿断石，老藤行蔓上枯松。晚风断送云归去，谁打原西寺里钟。", "ctrl_text": "七言律诗"}
{"src_text": "山居四十首 其十一", "tgt_text": "百年三万六千日，一似尘飞窗隙间。铜雀已成身早没，玉门未到梦先还。斩蛟胆壮浑忘水，逐鹿心狂岂见山。独许白云最深处，老松枯石伴身閒。", "ctrl_text": "七言律诗"}
{"src_text": "山居四十首 其十二", "tgt_text": "即今休去便休去，何事却求身后名。世乱孙吴谋略展，才高屈贾是非生。沟中断木千年限，海上浮槎万里情。谁识枯禅凉夜月，松根一片石床平。", "ctrl_text": "七言律诗"}
{"src_text": "题径山", "tgt_text": "攀萝扪石上崔嵬，为访名师特到来。碧眼望穿红日际，青鞋蹋破白云堆。松涛振壑鸣天籁，瀑布舂岩动地雷。好境自然尘世别，何须海上觅蓬莱。", "ctrl_text": "七言律诗"}
{"src_text": "江晚", "tgt_text": "长天鸟飞尽，两岸芦花发。何处一舟来？清江上秋月。", "ctrl_text": "五言绝句"}
{"src_text": "忆梅山隐者", "tgt_text": "梦入青山去，独寻云侣游。依稀携手处，月出石门秋。", "ctrl_text": "五言绝句"}
{"src_text": "晚凉怀故山", "tgt_text": "疏林生晚凉，微日映书幌。南山澹相对，幽磬时一响。怀归见素心，感旧发遐想。稍待秋橘香，风汀荡双桨。", "ctrl_text": "五言律诗"}
{"src_text": "浴罢", "tgt_text": "浴罢振轻袂，漱齿汲石井。木落岁已秋，山深夜逾静。细咏馀幽响，清心寄真境。松门凉月阴，挂杖一僧影。", "ctrl_text": "五言律诗"}
{"src_text": "啄木", "tgt_text": "啄木江南飞，蠹虫生上林。江南亦有蠹，不闻剥啄声。蠹种日以滋，木病日以深。啄木不啄蠹，孰慰凤凰心。", "ctrl_text": "五言律诗"}
{"src_text": "墨兰", "tgt_text": "楚雪春已晴，沅湘水初满。去年故叶长，今年新叶短。波明碧沙净，日照紫苔暖。不见泽中人，江南暝云断。", "ctrl_text": "五言律诗"}
{"src_text": "遣兴二首 其一", "tgt_text": "凉风一叶落，志士感其微。岂但振泉木，寒将裂我衣。治田去稂莠，所忧稼穑稀。君若不见察，善类将安归。", "ctrl_text": "五言律诗"}
{"src_text": "遣兴二首 其二", "tgt_text": "紫兰生幽林，聊与众草伍。青蝇亦何物，天乃傅其羽。鸱枭纷翱翔，凤凰不一睹。自古已云然，今人况非古。", "ctrl_text": "五言律诗"}
{"src_text": "楞伽寺得月台", "tgt_text": "月出湖水湄，清辉映林屋。山明秋树静，照见幽鸟宿。开门谁遣入，俯涧近可掬。道人犹未眠，经声出深竹。", "ctrl_text": "五言律诗"}
{"src_text": "题扁舟醉眠图", "tgt_text": "江水萧萧江岸风，泊舟不归何处翁。鼋鼍出没浪如此，尔尚醉游春梦中。空山云深白日静，松声如涛屋如艇。归来归来毋久留，不归恐君将覆舟。", "ctrl_text": "七言律诗"}
{"src_text": "舟中夜归", "tgt_text": "夕风萧萧云气乱，篙子移舟频触岸。溪头犬吠声转狞，沙际人归暗相唤。两三家村稍已近，十五里程才过半。一星不出雨欲来，时复推篷仰天看。", "ctrl_text": "七言律诗"}
{"src_text": "秀州东郭舟中", "tgt_text": "自在眠沙鸟，参差入郭舟。山林吾计拙，天地此身浮。晓气成云住，晴波杂雾流。揽衣疑厚薄，十月暖如秋。", "ctrl_text": "五言律诗"}
{"src_text": "吴江晚泊", "tgt_text": "风壤三洲接，江湖一水分。虹消沧海雨，日落洞庭云。客意终难尽，渔歌不厌闻。长思陆鲁望，不出可忘君。", "ctrl_text": "五言律诗"}
{"src_text": "楞伽寺", "tgt_text": "叠嶂来山尾，平湖对寺门。登危逾近郭，望迥更连村。客醉迷花畔，樵歌坐树根。不烦留煮茗，雨过井都浑。", "ctrl_text": "五言律诗"}
{"src_text": "秋兴", "tgt_text": "一别空山旧草亭，衣裳五见点秋萤。沙沈短艇馀菰米，苔卧长镵老茯苓。弱水蓬莱那可到，瞿塘滟滪不须经。归帆早晚吴波里，袅袅凉风望洞庭。", "ctrl_text": "七言律诗"}
{"src_text": "题赵松雪墨兰", "tgt_text": "湘江春日静辉辉，兰雪初消翡翠飞。拂石似鸣苍玉佩，御风还著六铢衣。夜寒燕姞空多学，岁晚王孙尚不归。千载画图劳点缀，所思何处寄芳菲。", "ctrl_text": "七言律诗"}
{"src_text": "钱唐怀古", "tgt_text": "越水吴山共寂寥，已无遗老话前朝。海门三日潮声歇，天目千年王气消。夜月乌啼龙井树，春风花落海鲜桥。威仪文物今何在，回首浮屠倚碧霄。", "ctrl_text": "七言律诗"}
{"src_text": "题仙山楼观图", "tgt_text": "琅玕珠树隔烟霄，仙子楼居积翠遥。羽化梦惊玄鹤返，丹成身与白云飘。杖随麋鹿山深浅，钓掣鲸鱼海动摇。想像虚无图画里，秦皇汉武若为招。", "ctrl_text": "七言律诗"}
{"src_text": "子熙两和诗寄再用韵以答", "tgt_text": "梁甫吟馀自荷锄，南阳非复旧门闾。春愁乱逐杨花起，秋兴频将柿叶书。水落楚江寻瘗鹤，草荒吴苑问蒸鱼。远游忆母还归省，安得云萍有定居。", "ctrl_text": "七言律诗"}
{"src_text": "次韵瑛石室谢事雪窦归吴江", "tgt_text": "草堂旧在吴江上，江水江花照眼明。久客归来浑似梦，比邻相见不知名。莼香笠泽思张翰，瓜熟青门忆邵平。一夜西风吹白发，挑灯因自赋秋声。", "ctrl_text": "七言律诗"}
{"src_text": "次韵春日西湖怀古二首 其一", "tgt_text": "当时翠辇此经过，天马玲珑撼玉珂。宴罢湖山芳草合，归来风雨落花多。子规夜半啼宫树，翁仲春深带女萝。自古兴亡多有此，不须惆怅问如何。", "ctrl_text": "七言律诗"}
{"src_text": "次韵春日西湖怀古二首 其二", "tgt_text": "钱唐父老眼看天，国破尤能话昔年。江草忽嘶关北马，风帆不返海南船。空林落木无人扫，废苑馀花只自妍。此日西湖回白首，功名若个在凌烟。", "ctrl_text": "七言律诗"}
{"src_text": "送友人游温台", "tgt_text": "天台雁宕好林丘，水竹风杉寺寺幽。路转山腰斜避石，渠通泉眼细分流。经过遂欲留佳处，险绝何须到上头。八月钱唐望归棹，江潮如雪倚江楼。", "ctrl_text": "七言律诗"}
{"src_text": "寄李太无", "tgt_text": "不见能诗李谪仙，东湖吟望两经年。丹光迥出青云上，紫气长临碧海边。拟对棕衣论涧竹，更留茅屋赋江莲。疏钟细磬匡山里，头白归来也自贤。", "ctrl_text": "七言律诗"}
{"src_text": "挽王非隐", "tgt_text": "王衍风流绝世无，璚林玉树映珊瑚。梦回忽弃沈香楹，歌罢空馀玉唾壶。杳杳缑山飞独鹤，漪漪白水没双凫。辋川池馆烟花里，他日相思展画图。", "ctrl_text": "七言律诗"}
{"src_text": "题小画", "tgt_text": "秋高山气佳，木落江水静。意固不在鱼，鱼惊钓丝影。", "ctrl_text": "五言绝句"}
{"src_text": "题悬厓兰图", "tgt_text": "居高贵能下，值险在自持。此石或可转，此报终不移。", "ctrl_text": "五言绝句"}
{"src_text": "吴江晚泊", "tgt_text": "无数舟航共晚晴，大星先见月初生。背人白鸟双飞去，隔水幽花一树明。", "ctrl_text": "七言绝句"}
{"src_text": "渔村夜归二首 其一", "tgt_text": "丝丝暖雨歇春潮，云压江流落涧桥。欲访桃花无路入，好风时度玉人箫。", "ctrl_text": "七言绝句"}
{"src_text": "渔村夜归二首 其二", "tgt_text": "月落蘋汀宿雾凝，小桥霜冷挂渔罾。归来已是三更后，水际人家尚有灯。", "ctrl_text": "七言绝句"}
{"src_text": "卢山兵后得房希白书知弟谦消息", "tgt_text": "闻道王师阻渭津，卢山以后陷兵尘。军行万里速如鬼，风惨一川愁杀人。乱后仅知家弟在，书来疑与故人亲。梦中亦觉长安远，回首关河泪满巾。", "ctrl_text": "七言律诗"}
{"src_text": "板桥道中", "tgt_text": "篁竹潇潇野水滨，光风过眼与时新。阴崖积雪犹含冻，远树浮烟已带春。世故未应悲古道，岁华聊得伴閒身。蕨芽笋稚行当好，莫拟山中问主人。", "ctrl_text": "七言律诗"}
{"src_text": "过陕", "tgt_text": "万古津茅据上游，崤函西去接秦头。悲风鼓角重城暮，落日关河百战秋。形胜古来须上策，尘埃岁晚只羁愁。豺狼满地荆榛合，目断中条是故丘。", "ctrl_text": "七言律诗"}
{"src_text": "为王德新寿", "tgt_text": "百年人物惜彫零，尚喜衣冠见老成。数口齑盐忧桂玉，一川风雨独柴荆。红颜未羡方春好，黄发应从此夜生。异日华林讲殊礼，不妨鸠杖从公行。", "ctrl_text": "七言律诗"}
{"src_text": "为秦人梁帅寿", "tgt_text": "功名万里驾龙荒，不作当年陛楯郎。颜角久瞻天上日，鬓毛未点镜中霜。衣沾暑雨千秋润，扇引薰风六月凉。见说长年出冲静，海山求药本微茫。", "ctrl_text": "七言律诗"}
{"src_text": "寄杜仲梁", "tgt_text": "塞上愁多云易阴，故人虽在雁无音。交情念子黄金重，世故稽人白发深。芳草春风千里梦，青灯夜雨两乡心。岱宗入眼东南秀，怅望云山泪满襟。", "ctrl_text": "七言律诗"}
{"src_text": "寄元裕之", "tgt_text": "朔云阴雪晚重重，日入寒芜塞草空。沂水东回无去翼，天山南断有哀鸿。三年远别交情外，一夜相思客梦中。明日关河对双泪，祇将幽愤寄秋风。", "ctrl_text": "七言律诗"}
{"src_text": "竹林院同张之纯赋二首 其一", "tgt_text": "柳色侵寻映短篱，竹梢零乱挂残晖。山禽自识忘机客，飞下庭柯更不飞。", "ctrl_text": "七言绝句"}
{"src_text": "竹林院同张之纯赋二首 其二", "tgt_text": "稍稍林间布谷声，村南村北水云平。偶来竹寺看山坐，閒听清溪绕舍鸣。", "ctrl_text": "七言绝句"}
{"src_text": "中书大丞相耶律公挽词二首 其一", "tgt_text": "砥柱中流折，藏舟半夜移。世贤高允相，人叹叔孙仪。未拜荆州面，尝蒙国士知。无阶陪引绋，万里望灵輀。", "ctrl_text": "五言律诗"}
{"src_text": "中书大丞相耶律公挽词二首 其二", "tgt_text": "文献群公表，东丹八叶传。圭璋贻嗣德，兰藻霭遗编。禁籍虚青琐，神游定玉泉。太常千字诔，谁有笔如椽？", "ctrl_text": "五言律诗"}
{"src_text": "密国公挽词二首 其一", "tgt_text": "郁郁佳城闭，翩翩铭旐开。风悲信陵墓，雨入孝王台。万古伤渠坏，千年望鹤来。平明国门外，箫鼓不胜哀。", "ctrl_text": "五言律诗"}
{"src_text": "密国公挽词二首 其二", "tgt_text": "汉制隆恩礼，周封列屏翰。人知尊帝冑，我但识儒冠。零落伤兰桂，孤高叹凤鸾。从今门下客，长铗向谁弹？", "ctrl_text": "五言律诗"}
{"src_text": "送李端卿之邺台", "tgt_text": "僮马戒晨装，新霜木叶黄。嗟余无壮节，送子惨离肠。林虑荒秋色，清漳下夕阳。遥知一尊酒，吊古邺城傍。", "ctrl_text": "五言律诗"}
{"src_text": "赠刘伯威", "tgt_text": "刘子山中秀，相逢气自同。箕裘门户计，菽水古人风。折节岂为辱，苦心应有终。平生湖海志，未用哭途穷。", "ctrl_text": "五言律诗"}
{"src_text": "赠王明伯", "tgt_text": "辽海遗珠在，黄华秀未空。百年书法里，万事酒杯中。耿耿此心在，悠悠吾道穷。好贤明达事，独喜与君同。", "ctrl_text": "五言律诗"}
{"src_text": "秋夜感怀", "tgt_text": "老境欢娱少，愁怀感叹长。世途多险阻，归兴渺苍茫。疏雨梧桐夜，西风蟋蟀床。平明揽青镜，衰鬓又添霜。", "ctrl_text": "五言律诗"}
{"src_text": "云中夜雨", "tgt_text": "憔悴杜陵客，悲凉王仲宣。四围晴立壁，一突午无烟。病卧秋风里，愁吟夜雨边。明朝谁裹饭？万一使君怜。", "ctrl_text": "五言律诗"}
{"src_text": "浩浩", "tgt_text": "浩浩春风里，悠悠倦客情。天寒花寂寞，冰泮水纵横。念远心将折，闻兵梦亦惊。江山憔悴久，倚杖叹馀生。", "ctrl_text": "五言律诗"}
{"src_text": "雌鸡行", "tgt_text": "雌鸡粥粥将凫儿，凫儿入水鸡鸣悲。岸南岸北飞且随，但恐搏攫遭鸢鸱。岸傍无食宁饥死，朝暮不肯须臾离。傍人争笑愚且痴，我哀物理为人欺。", "ctrl_text": "七言律诗"}
{"src_text": "感怀", "tgt_text": "世路羊肠剧险艰，天心应厌著儒冠。老无子息休心易，贫有交亲托事难。文字售人真滞货，廉平养己似閒官。羲经读罢无人会，庭竹萧森夜月寒。", "ctrl_text": "七言律诗"}
{"src_text": "上巳日游平湖", "tgt_text": "微风漠漠水增波，禊事重修继永和。脆管当筵清似语，扁舟争岸疾如梭。一时人物成高会，千里云山入浩歌。日暮芝兰无处觅，野花汀草占春多。", "ctrl_text": "七言律诗"}
{"src_text": "送田茂卿赴都", "tgt_text": "宿雨初晴草木齐，一杯汾水恨分携。上林晓色多莺友，长路春风入马蹄。黄卷可能无斗禄，青云自是有天梯。从来俊杰知时务，莫为寒窗故纸迷。", "ctrl_text": "七言律诗"}
{"src_text": "和李子微村居二首 其一", "tgt_text": "健羡南溪老，幽居水石间。心无尘事汩，身与白云閒。院静深藏竹，墙低易得山。蒲团香一炷，花落鸟??。", "ctrl_text": "五言律诗"}
{"src_text": "和李子微村居二首 其二", "tgt_text": "别墅荒城外，居閒事事幽。栽松添野色，接缿引溪流。诗社分新韵，村醪洗旧愁。更求名与利，骑鹤望扬州。", "ctrl_text": "五言律诗"}
{"src_text": "送李仲晖之洛", "tgt_text": "同是思乡客，君先著祖鞭。骊驹歌落日，去雁入高天。莫恋河滨粟，当耕谷口田。亲朋傥相问，为报已衰年。", "ctrl_text": "五言律诗"}
{"src_text": "和刘敏之韵", "tgt_text": "城居宁不好，未易著閒人。客至惭无酒，诗成莫疗贫。谈天虽有口，无地可安身。美杀清江鹭，生来不受尘。", "ctrl_text": "五言律诗"}
{"src_text": "秋日出郭", "tgt_text": "离离禾黍满郊墟，枣实红殷接野闾。四十年来无史笔，有年今日仗谁书。", "ctrl_text": "七言绝句"}
{"src_text": "和李济夫韵", "tgt_text": "午梦游仙鸟唤回，竹阴扫地净无埃。莫言嘉客閒中少，时有清风自往来。", "ctrl_text": "七言绝句"}
{"src_text": "荆公", "tgt_text": "作古非今祸已成，亦知鬼责与天刑。试看一病遗言处，犹劝傍人诵佛经。", "ctrl_text": "七言绝句"}
{"src_text": "送李长源", "tgt_text": "月下孤鸿枕上鸡，高城今日又分携。九秋云气崤陵底，万里河声砥柱西。饮罢关山秋寂寂，诗成风雨暮凄凄。千金善保并州器，要放昆崙入马蹄。", "ctrl_text": "七言律诗"}
{"src_text": "寄陕郡杨正卿二首 其一", "tgt_text": "临川堂上看飞鸿，十载西州一转蓬。亲老家贫初有累，才疏意广卒无功。奸雄颇忌孔文举，富贵何如张长公。满地尘埃浮世狭，一帆思驾五湖风。", "ctrl_text": "七言律诗"}
{"src_text": "寄陕郡杨正卿二首 其二", "tgt_text": "迁客形容国士心，春风鹤发不胜簪。钟仪去楚衣冠异，王粲依刘岁月深。岁晚艰危无短策，酒酣悲壮动长吟。遥怜兰省杨夫子，一纸书来抵万金。", "ctrl_text": "七言律诗"}
{"src_text": "宣宗挽词", "tgt_text": "洛邑周初定，苍梧舜不还。九天来鹤驭，万国泣龙颜。俭德高千古，鸿勋际两间。无由望弓剑，云气郁桥山。", "ctrl_text": "五言律诗"}
{"src_text": "寒食祀坟回登临西原废寺二首 其一", "tgt_text": "前朝废寺枕山阿，尚有摩云窣堵波。故国已非唐日月，老僧犹指晋山河。年来筋力登临倦，乱后心情感慨多。石藓荒碑碎文字，他年更得几摩挲。", "ctrl_text": "七言律诗"}
{"src_text": "寒食祀坟回登临西原废寺二首 其二", "tgt_text": "当年云构倚天开，一夕烟尘化劫灰。佛阁丹青馀瓦砾，禅房花木亦蒿莱。春风万里骚人怨，落日千秋杜宇哀。断础荒烟无限意，一章诗律为谁裁。", "ctrl_text": "七言律诗"}
{"src_text": "送寇辅臣", "tgt_text": "古陌风尘点客衣，送春君亦伴春归。东风不管离人恨，吹落杨花满地飞。", "ctrl_text": "七言绝句"}
{"src_text": "蒲中八咏为师岩卿赋 其一 蒲津晚渡", "tgt_text": "云涛注壶口，水府蟠九垒。公子莫争舟，蛟龙方骫骳。", "ctrl_text": "五言绝句"}
{"src_text": "蒲中八咏为师岩卿赋 其二 虞坂晓行", "tgt_text": "伯乐沈九原，泥涂困骐骥。千古长坂空，无人知此意。", "ctrl_text": "五言绝句"}
{"src_text": "蒲中八咏为师岩卿赋 其三 舜殿薰风", "tgt_text": "岩廊鸣五弦，薰兮南风来。凤去徽音绝，眢井生莓苔。", "ctrl_text": "五言绝句"}
{"src_text": "蒲中八咏为师岩卿赋 其四 首阳晴雪", "tgt_text": "天风吹琼瑶，自冒首阳顶。欲和采薇歌，千山冻云冷。", "ctrl_text": "五言绝句"}
{"src_text": "蒲中八咏为师岩卿赋 其五 东林夜雨", "tgt_text": "林壑冷含秋，风雨黯如海。何如赞公房，青灯淡相对。", "ctrl_text": "五言绝句"}
{"src_text": "蒲中八咏为师岩卿赋 其六 西岩叠巘", "tgt_text": "梵刹盘空曲，烟霞锦绣纹。山灵傥招隐，径入万重云。", "ctrl_text": "五言绝句"}
{"src_text": "蒲中八咏为师岩卿赋 其七 妫汭夕阳", "tgt_text": "蓂阶降英皇，此地嫔有虞。南巡竟不返，愁云接苍梧。", "ctrl_text": "五言绝句"}
{"src_text": "蒲中八咏为师岩卿赋 其八 王官飞湍", "tgt_text": "悬流落云岩，遥空挂飞练。何时?清泠，一颒黄尘面。", "ctrl_text": "五言绝句"}
{"src_text": "送麻信之内乡山居", "tgt_text": "四海纷挐战虎龙，惊麇无计脱围中。莫贪利禄招时忌，要学聱牙与世同。汝水应逢寒食雨，淅川行趁舞雩风。离心洗荡方如许，莫上危楼听断鸿。", "ctrl_text": "七言律诗"}
{"src_text": "吊麻信之二首 其一", "tgt_text": "弊屣功名懒著鞭，剧谈豪放本天然。閒来每爱从人语，醉里何妨对客眠。体瘁渐成中酒病，家贫全仰卖碑钱。堂堂一去今何在，三尺孤坟罩野烟。", "ctrl_text": "七言律诗"}
{"src_text": "吊麻信之二首 其二", "tgt_text": "风采琼林未足侔，一朝零落委山丘。君恩未赐金莲炬，天阙俄成白玉楼。诗类贯珠尤可玩，室如悬磬更堪忧。路遥未暇凭棺奠，怅望中条涕泗流。", "ctrl_text": "七言律诗"}
{"src_text": "答杨焕然二首 其二", "tgt_text": "献赋当年觐紫宸，羡君藻思独超群。扶持吾道难尤力，润色斯文老更勤。学际天人宁有伴，文如风水自成纹。何时载酒清伊上，寄字时来问子云。", "ctrl_text": "七言律诗"}
{"src_text": "清明后书怀", "tgt_text": "花气薰人动竹斋，贪春狂思若为裁。蜂黏落絮飞还坠，燕认新巢去复来。乱后精魂犹梦境，贫中风景剩诗才。江山信美非吾土，怀抱何时得好开？", "ctrl_text": "七言律诗"}
{"src_text": "送孟驾之赴阙", "tgt_text": "文史相从二十年，岁寒心事久弥坚。向来才力惊游刃，此去功名稳著鞭。浅绿每依沙漠草，横青遥指拂炉烟。应将万字匡时策，挽取恩波下九天。", "ctrl_text": "七言律诗"}
{"src_text": "病后赠姚仲宽居士", "tgt_text": "寂寂柴关昼不开，虚檐独步意徘徊。百年素业南柯梦，一寸丹心古鼎灰。野老相过聊问讯，溪禽近啄不惊猜。好奇谁是刘公子，肯为扬雄载酒来。", "ctrl_text": "七言律诗"}
{"src_text": "有怀家兄子飏", "tgt_text": "萧萧双鬓半成丝，亹亹襟怀抱所思。趋向自知违俗好，文章只合伴儿嬉。嵩西晚照霞明处，洛汭秋风雁过时。中有仙人敝庐在，与君何日理茅茨？", "ctrl_text": "七言律诗"}
{"src_text": "赠李彦诚", "tgt_text": "五岳分崩四海倾，便宜一别尽今生。艰难契阔重相见，四十馀年老弟兄。", "ctrl_text": "七言绝句"}
{"src_text": "岘山秋晚图", "tgt_text": "当年叔子爱兹山，陵谷回头几变迁。纵使丰碑今尚在，游人谁复一潸然。", "ctrl_text": "七言绝句"}
{"src_text": "题师岩卿蒲中八咏 其一 蒲津晚渡", "tgt_text": "中条山色照黄河，竞渡行人晚更多。城上危楼倚霄汉，凭栏有客正悲歌。", "ctrl_text": "七言绝句"}
{"src_text": "题师岩卿蒲中八咏 其二 虞坂晓行", "tgt_text": "五更风露正清冥，马首残蟾分外明。好句堕前俄失去，微吟倏过古虞城。", "ctrl_text": "七言绝句"}
{"src_text": "题师岩卿蒲中八咏 其三 舜殿薰风", "tgt_text": "德化当年被海隅，熙熙物性尽昭苏。不知今日吾民愠，一听琴声解得无。", "ctrl_text": "七言绝句"}
{"src_text": "题师岩卿蒲中八咏 其四 首阳晴雪", "tgt_text": "山头晴雪照城楼，泼水融银眩两眸。荡涤寒城须美酝，浮香醽醁夜来篘。", "ctrl_text": "七言绝句"}
{"src_text": "题师岩卿蒲中八咏 其五 东林夜雨", "tgt_text": "潇潇寒雨湿觚棱，古殿长廊夜气增。此地此时谁得意，龛灯一点坐禅僧。", "ctrl_text": "七言绝句"}
{"src_text": "题师岩卿蒲中八咏 其六 西岩叠巘", "tgt_text": "螺发烟鬟矗万峰，行人指点梵王宫。鸟飞杳霭苍茫外，人在霏溦空翠中。", "ctrl_text": "七言绝句"}
{"src_text": "题师岩卿蒲中八咏 其七 妫汭夕阳", "tgt_text": "水曲山河古乐乡，圣谟曾此降英皇。遗风欲问应无处，破屋颓垣半夕阳。", "ctrl_text": "七言绝句"}
{"src_text": "题师岩卿蒲中八咏 其八 王屋飞湍", "tgt_text": "表圣当年爱此山，倚楼终日看飞湍。后人空饮贻溪水，不学先生便挂冠。", "ctrl_text": "七言绝句"}
{"src_text": "题吕仙亭", "tgt_text": "岳阳城南吕公洞，道人见客无迎送。事少方知日月长，身閒未觉功名重。竹影松阴生午凉，山色湖光设朝供。高吟下视世间人，几人不在黄粱梦。", "ctrl_text": "七言律诗"}
{"src_text": "次前韵寄王升卿", "tgt_text": "谷口人家十二三，家家窗户得晴岚。千章云木秀而野，一脉流泉清且甘。徇俗到头终是病，耽书自古不名贪。作诗为问东溪友，樽酒何时惬笑谈。", "ctrl_text": "七言律诗"}
{"src_text": "赠赵山甫", "tgt_text": "寇盗连年剧猬毛，一身无处可奔逃。陈平自合西归汉，诸葛焉能北事曹。嗟我命兼才共薄，仰君名与德俱高。几时一笑沧浪畔，右手持杯左手螯。", "ctrl_text": "七言律诗"}
{"src_text": "哭杨叔能", "tgt_text": "仰看飞鸿俯看鳞，讣来不觉泪沾巾。风尘末路尤多难，山泽癯儒只合贫。乱后有谁收恨骨，眼前无复见斯人。襄阳旧隐依然在，花落空庭冷淡春。", "ctrl_text": "七言律诗"}
{"src_text": "送李正甫九日韵", "tgt_text": "论著哀时总可哀，不如且放笑颜开。留连风月凭诗句，管领江山有酒杯。我欲处身如此处，君言裁恨若为裁？从今但有钱三百，相约高楼尽醉回。", "ctrl_text": "七言律诗"}
{"src_text": "忆新墙刘德渊", "tgt_text": "云烟杳霭水微茫，何处青山是岳阳。白发满头空自老，黄尘两脚为谁忙？同盟鄂渚言犹在，偕隐庐峰兴未忘。近有倦游诗数首，西风吹不到新墙。", "ctrl_text": "七言律诗"}
{"src_text": "思隐", "tgt_text": "得个黄牛学种田，盖间茅屋傍林泉。情知老去无多日，且向閒中过几年。诎道诎身俱是辱，爱诗爱酒总名仙。世间百物还须买，不信青山也要钱。", "ctrl_text": "七言律诗"}
{"src_text": "寄王文炳", "tgt_text": "爱客孔文举，能诗陆士衡。十年求识面，千里饱闻名。郁郁芝兰秀，萧萧风露清。几时樽酒畔，容我话平生。", "ctrl_text": "五言律诗"}
{"src_text": "和杨叔能之字韵", "tgt_text": "遭乱重相见，宽心不用悲。江山佳丽地，人物太平时。白蚁千家酒，黄花九日诗。鹿门不可隐，吾道欲安之。", "ctrl_text": "五言律诗"}
{"src_text": "丙申元日", "tgt_text": "三十八年过，星星白发多。干戈犹浩荡，踪迹转蹉跎。世事堪长叹，吾生付短歌。江湖从此逝，烟雨一渔蓑。", "ctrl_text": "五言律诗"}
{"src_text": "辛巳巴东元日", "tgt_text": "旧日逢春喜，而今怕见春。红尘长路客，残病老夫身。政拙难书考，家贫只累人。自怜头上发，更比去年新。", "ctrl_text": "五言律诗"}
{"src_text": "秋夜", "tgt_text": "空床坐对一灯青，手击蒲团醉欲醒。夜半竹风如雨过，起看明月步中庭。", "ctrl_text": "七言绝句"}
{"src_text": "自遣二首 其一", "tgt_text": "几见秋风几见春，一愁未已一愁新。閒中点检平生事，唯有清贫不负人。", "ctrl_text": "七言绝句"}
{"src_text": "自遣二首 其二", "tgt_text": "瓮面浮香处处春，任他时事百端新。自知野鹿山麋相，不足麒麟阁上人。", "ctrl_text": "七言绝句"}
{"src_text": "题张济之胜览轩", "tgt_text": "谁言山色可忘忧，谁道澄江销客愁？试倚阑干西北望，浮云依旧暗神州。", "ctrl_text": "七言绝句"}
{"src_text": "读杜诗三首 其一", "tgt_text": "后学为诗务斗奇，诗家奇病最难医。欲知子美高人处，只把寻常话做诗。", "ctrl_text": "七言绝句"}
{"src_text": "读杜诗三首 其二", "tgt_text": "穹礴冥搜枉费功，天然一语自然工。况兼诗是穷人物，好句多生感慨中。", "ctrl_text": "七言绝句"}
{"src_text": "读杜诗三首 其三", "tgt_text": "千里奔驰蜀道难，草堂宾主罄交欢。怒冠三挂帘钩上，谁谓将军礼数宽。", "ctrl_text": "七言绝句"}
{"src_text": "春日观菜", "tgt_text": "手种芜菁欲疗饥，春来颇怪发生迟。东风贪长新桃李，未有功夫到菜畦。", "ctrl_text": "七言绝句"}
{"src_text": "风雪障面图", "tgt_text": "顽云暗空雪正飞，老木僵折溪流澌。弊裘羸马奈寒子，便面障风何所之。仆夫徒行亦良苦，吻噤不语心应语。人生受冻分岂无，但愿不作君家奴。", "ctrl_text": "七言律诗"}
{"src_text": "寄元遗山", "tgt_text": "诗到夔州老更工，只今人仰少陵翁。自怜奕世通家旧，不得论文一笑同。草绿平原愁落日，雁飞寒水怨秋风。黄金e里相思泪，几堕凭高北望中。", "ctrl_text": "七言律诗"}
{"src_text": "秋日怀李仁卿", "tgt_text": "独倚斜阳百尺楼，故人千里思悠悠。陶唐祠下烟光晚，姑射峰前雁影秋。尊酒几时同李白，云山多处是并州。临风惆怅无人会，一曲商歌写暮愁。", "ctrl_text": "七言律诗"}
{"src_text": "麻信之为寿", "tgt_text": "中州人物一元龙，卓荦英才磈磊胸。浊酒数杯遗世虑，清诗千首傲侯封。诸郎照眼三株树，旧业关心五老峰。头白他年赋归去，綵衣扶杖看从容。", "ctrl_text": "七言律诗"}
{"src_text": "上巳日感怀", "tgt_text": "旧游桃李涴丘尘，十六年悲客里春。浮白可能浇磈磊，踏青聊且慰酸辛。兰亭修禊人何在？庾信伤心赋又新。芳草唤愁花溅泪，东风回首一沾巾。", "ctrl_text": "七言律诗"}
{"src_text": "白菊", "tgt_text": "数枝的皪照秋清，何物为花乃宁馨。玉骨冰肌誇皎洁，风珰月佩想娉婷。霜迎叶上迷青女，露下篱边泣素灵。见说寒英能愈疾，拟开三径著茅亭。", "ctrl_text": "七言律诗"}
{"src_text": "红叶", "tgt_text": "枝上萎黄惨未乾，严霜一夕总成丹。色烘晓日燕脂暖，影濯秋江蜀锦寒。南雁数声催晼晚，西风几度见凋残。横山楼下梨千树，每忆童年九日看。", "ctrl_text": "七言律诗"}
{"src_text": "北宫", "tgt_text": "光泰门边避暑宫，翠华南去几年中。干戈浩荡人情变，池岛荒芜树影空。鱼藻有基埋宿草，广寒无殿贮凉风。登临欲问前朝事，红日西沈碧水东。", "ctrl_text": "七言律诗"}
{"src_text": "寄乡中故人", "tgt_text": "十年梦绕故山薇，世事悠悠与愿违。华表未成辽鹤语，青冥空羡塞鸿归。云横北岭迷乡眼，尘满西风涴客衣。为报吾州旧亲识，短书相慰莫令稀。", "ctrl_text": "七言律诗"}
{"src_text": "送侯君美归云中", "tgt_text": "暂时相见又相违，留滞天涯更易悲。客泪清和秋雨落，乡心杳逐朔云飞。路经险阻行须稳，书报平安寄莫迟。邂逅故人如问我，为言贫病未能归。", "ctrl_text": "七言律诗"}
{"src_text": "自赵城还府", "tgt_text": "简子城边过尽春，却寻归路并清汾。落花乱逐溶溶水，远树低连漠漠云。姑射雨晴山似染，洞羊风暖草如薰。独怜疲俗诛求困，愁叹声多不可闻。", "ctrl_text": "七言律诗"}
{"src_text": "读唐诗鼓吹", "tgt_text": "杰句雄篇萃若林，细看一一尽精深。才高不似人间语，吟苦定劳天外心。白璧连城无少玷，朱弦三叹有遗音。不经诗老遗山手，谁解披沙拣得金。", "ctrl_text": "七言律诗"}
{"src_text": "吊王内翰从之", "tgt_text": "往年高步到瀛洲，岂料东陵是故侯。庾信竟归周室老，刘桢真有岱宗游。山瞻斗仰名空在，桂折兰摧恨未休。郁郁佳城滹水上，野烟寒草未经秋。", "ctrl_text": "七言律诗"}
{"src_text": "上韩应州", "tgt_text": "天挺英雄入彀中，堂堂自有古人风。飞机力赞兴龙业，唾手能收汗马功。四海威名方共仰，一时才武更谁同？颍川不是留黄霸，行拜中书作相公。", "ctrl_text": "七言律诗"}
{"src_text": "怀刘京叔", "tgt_text": "奕世金兰契，于今只有君。英才殊落落，馀子漫纷纷。一别几春草，相思空暮云。何时展良觌，把酒共论文。", "ctrl_text": "五言律诗"}
{"src_text": "宿云台观", "tgt_text": "趋程疲永路，记宿喜琳宫。莲岳三峰对，松林一径通。地偏残暑失，境静俗尘空。入夜清诗梦，山泉落枕中。", "ctrl_text": "五言律诗"}
{"src_text": "中条阻雨", "tgt_text": "行李淹蒲坂，归期念晋州。高风千叶下，寒雨一山秋。涧响频惊梦，虫声乱入愁。酒醒孤馆里，心折大刀头。", "ctrl_text": "五言律诗"}
{"src_text": "初秋雨后", "tgt_text": "积雨荡烦暑，回风吹早凉。老苔翻旧碧，病叶堕新黄。久客应吾道，浮生半异乡。黑貂浑弊尽，愁看一开箱。", "ctrl_text": "五言律诗"}
{"src_text": "雁", "tgt_text": "北塞迎霜雪，西风送羽翰。数行天澹澹，万里路漫漫。日落秋声急，江空暮影寒。故人书断绝，矫首望云端。", "ctrl_text": "五言律诗"}
{"src_text": "幽居有感", "tgt_text": "閒居仍地僻，门闭草莱深。车马无还往，诗书有讨寻。严霜催岁晚，破屋觉寒侵。计拙烦亲旧，谁能数赐金。", "ctrl_text": "五言律诗"}
{"src_text": "秋风亭故基", "tgt_text": "危亭冠雉堞，飞构何崔嵬。一夕堕劫火，变化成烟灰。颓基翳蓬蒿，坏道封莓苔。萧条古城上，空有秋风来。", "ctrl_text": "五言律诗"}
{"src_text": "除夜", "tgt_text": "三十七年过，劳生强半休。此心空耿耿，吾道每悠悠。感物百忧集，思亲双泪流。春风添一岁，又是五更头。", "ctrl_text": "五言律诗"}
{"src_text": "送李郭二子还乡", "tgt_text": "丧乱身为客，淹留泪满衣。亦知生处乐，未卜有年归。祖帐临寒水，仙舟漾夕晖。春来一相送，肠断故山薇。", "ctrl_text": "五言律诗"}
{"src_text": "中书耶律公挽词", "tgt_text": "虎啸龙兴际，乘时自有人。风云开惨淡，天地入经纶。忽报台星坼，仍传薤露新。斯民感无极，洒泪叫苍旻。", "ctrl_text": "五言律诗"}
{"src_text": "应州庙学释奠", "tgt_text": "夜色斋厨肃，秋风殿宇清。右文遭圣代，备礼引诸生。牢醴严三献，豆笾陈两楹。祭馀同饮福，旭日树头明。", "ctrl_text": "五言律诗"}
{"src_text": "送李端卿东行", "tgt_text": "故人有所适，驱马出东城。红树添秋色，青山满去程。曾为同省掾，偏怆远离情。别后能相忆，因风为寄声。", "ctrl_text": "五言律诗"}
{"src_text": "子猷访戴图", "tgt_text": "兴尽空回雪夜舟，访人虚语亦悠悠。须知汾水多奇士，岂独王家一子猷。", "ctrl_text": "七言绝句"}
{"src_text": "梅影", "tgt_text": "隔窗浑似李夫人，江月多情为返魂。宛是依依旧颜色，向人憔悴立黄昏。", "ctrl_text": "七言绝句"}
{"src_text": "临潼温泉", "tgt_text": "琢玉为池浴太真，芙蓉花暖水生春。谁知寂寞千秋后，留与行人洗路尘。", "ctrl_text": "七言绝句"}
{"src_text": "长安早发", "tgt_text": "行李匆匆浐水头，雨馀凉气动新秋。五更马上还家梦，先逐西风到晋州。", "ctrl_text": "七言绝句"}
{"src_text": "废宫", "tgt_text": "断砖残础碎盘花，辇路荒凉蔓草遮。玉殿朱楼俱不见，坏墙嶾嶙绕人家。", "ctrl_text": "七言绝句"}
{"src_text": "过茹越岭有感", "tgt_text": "山川良是昔人非，北望松楸泪满衣。三十馀年成底事，全家南渡一身归。", "ctrl_text": "七言绝句"}
{"src_text": "蒲津晚渡", "tgt_text": "黄河城下水沄沄，船去船来几夕曛。老尽津头垂钓客，柳阴相对白鸥群。", "ctrl_text": "七言绝句"}
{"src_text": "吊故宫", "tgt_text": "月上觚棱椒壁湿，饥乌啄碎琅玕石。劫灰飞尽海扬尘，废殿荒台土花碧。洛阳书生汴梁客，一夜秋风头欲白。尊中赖有酒如泉，醉倚寒窗破愁寂。", "ctrl_text": "七言律诗"}
{"src_text": "秋思", "tgt_text": "壮心忽忽剧悬旌，秋气能令客子惊。白雁不闻云外过，清霜先向鬓边生。铜驼巷陌周东土，金凤楼台邺北城。千古繁华俱一梦，空馀草木战风声。", "ctrl_text": "七言律诗"}
{"src_text": "邺南城", "tgt_text": "王气销沈井径荒，北风日夜刮枯桑。羖飞天上河声断，犬吠陵头日色苍。陆地百年沧海变，西陵千古暮云长。呜呜敕勒平川水，寒绕阴山恨未忘。", "ctrl_text": "七言律诗"}
{"src_text": "西陵", "tgt_text": "望眼凭高入杳冥，偶随飞鸟到西陵。波声冷撼苍厓石，霜气晨凝老树冰。自谓摸金神可侮，岂知破冢鬼还憎。却怜横槊英雄志，留与诗人说废兴。", "ctrl_text": "七言律诗"}
{"src_text": "汤阴道中", "tgt_text": "城连蔓草就陂陀，匹马玄黄两鬓皤。兔穴废场新事改，燕巢老树旧恩多。嵇林鬼物防直棘，羑水天风鼓恨波。顾我本非尘土客，云山随意听高歌。", "ctrl_text": "七言律诗"}
{"src_text": "晓出相州", "tgt_text": "梦中乡国血沾襟，愁里光阴雪满簪。客路风霜荡水阔，诗囊尘土饭山深。花开自乐本无事，云去复来犹有心。闻健拟从嵇阮醉，山阳暮雨竹成林。", "ctrl_text": "七言律诗"}
{"src_text": "登古邺城", "tgt_text": "杖底行云拂古苔，袖边风雨湿轻埃。风声尉帅黄龙去，水势朱家白马来。往事无端随世变，野花依旧向人开。九原唤起陈书记，坐对三台共一杯。", "ctrl_text": "七言律诗"}
{"src_text": "环翠亭宴饮", "tgt_text": "坐客终朝望眼西，好山高与暮云齐。鹤鸣渔浦天风急，鳌背仙宫海浪低。千古地形雄妹土，一川烟景胜耶溪。歌声唤起凌波梦，莲叶香深路恐迷。", "ctrl_text": "七言律诗"}
{"src_text": "三台怀古 其一", "tgt_text": "岿然双塔夕阳明，慨想曹瞒旧典刑。九锡初非基禅让，三分犹自愧英灵。水从石椁沈边白，山在香囊分处青。空使羯奴誇壮健，西陵草木为谁醒？", "ctrl_text": "七言律诗"}
{"src_text": "三台怀古 其二", "tgt_text": "白鸟飞边望眼宽，兴来一吸酒杯乾。土花渍雨铁梁涩，蔓草接秋冰井寒。树拂晓风摇北土，水涵落日蹴西山。书生岂识兴亡事，片瓦摩挲认建安。", "ctrl_text": "七言律诗"}
{"src_text": "征南口号", "tgt_text": "春早云南麦已黄，泸江蒸雾水如汤。马蹄半带阴山雪，变作人间六月凉。", "ctrl_text": "七言绝句"}
{"src_text": "和信之板桥路中古风二首 其一", "tgt_text": "岸风坼枯凌，野日明远烧。山晚云烟深，游子悲崄峭。平生文字僻，所历入吟啸。急景不贷人，佳处领其要。", "ctrl_text": "五言律诗"}
{"src_text": "发黄有感", "tgt_text": "飘萧中年发，既少何用白。苍黄未甚丝，明知不更黑。妻孥恐生悲，劝我课锄摘。眷然抚镜镊，青山堕虚席。", "ctrl_text": "五言律诗"}
{"src_text": "禹城道中", "tgt_text": "自发醯鸡覆，蓬心得少瘳。乾坤一尺箠，今古几全牛。岁月怜丹灶，云山笑白头。此生真欲上，何地不菟裘。", "ctrl_text": "五言律诗"}
{"src_text": "病中枕上", "tgt_text": "忽忽卧几月，遂成疏懒名。却因久病后，更觉万缘轻。月落窗影动，夜寒灯晕生。狸奴似相慰，分坐守残更。", "ctrl_text": "五言律诗"}
{"src_text": "送信云父", "tgt_text": "居士身轻日，秋天木落时。山青云冉冉，川白草离离。涉世心将破，怀人鬓已丝。相逢琴酒乐，应怪久违期。", "ctrl_text": "五言律诗"}
{"src_text": "病中忆坦夫兄", "tgt_text": "共脱壬辰乱，他乡见愈亲。论才唯有子，知己更无人。避世相看老，通家未拟贫。竹林平日约，早晚得为邻。", "ctrl_text": "五言律诗"}
{"src_text": "从军", "tgt_text": "野阔牛羊小，天低草树平。吴疆连晋境，汉卒杂番兵。月合围城晕，风酣战阵声。中原良苦地，上古错经营。", "ctrl_text": "五言律诗"}
{"src_text": "雨中寄高无尘", "tgt_text": "久客饶孤闷，连阴动浃旬。行云应已倦，细雨亦伤频。飘泊嗟吾道，饥寒任此身。人家酒应熟，谁为问南邻。", "ctrl_text": "五言律诗"}
{"src_text": "雪后书事", "tgt_text": "雪罢山原净，日晴风景新。一川花气午，万壑水声春。天地开华国，关河失战尘。无边春色里，惆怅独行人。", "ctrl_text": "五言律诗"}
{"src_text": "至日", "tgt_text": "松竹浣花里，桑麻杜曲田。苍茫辞蜀地，辛苦见秦天。死去谁怜汝，生还事偶然。但甘终垄亩，待聘岂前贤。", "ctrl_text": "五言律诗"}
{"src_text": "宿金线泉", "tgt_text": "官舍值淫雨，客衣惊早秋。泄云迷灌木，行潦带清流。蛛网翻新霁，蝉声咽暮愁。古今何限事，白首对沧洲。", "ctrl_text": "五言律诗"}
{"src_text": "中秋夜宿普照喜周卿至", "tgt_text": "久客厌孤寂，跫然闻子来。夜凉风缩瑟，云破月徘徊。旧事休重说，新诗且细裁。几年无此夕，独欠两三杯。", "ctrl_text": "五言律诗"}
{"src_text": "无题", "tgt_text": "老泪河源竭，忧端泰华齐。苦吟知有恨，细写却无题。事与孤鸿北，身携片影西。催归烟树外，不用向人啼。", "ctrl_text": "五言律诗"}
{"src_text": "沧浪亭观雨", "tgt_text": "萧萧北风吹北窗，浪浪秋雨泻秋江。痴蝇不飞集枯几，饥鼠屡出翻空缸。杂花叶底开无数，佳木门前立自双。散地自知心地远，赏音谁解足音跫。", "ctrl_text": "七言律诗"}
{"src_text": "病中呈裕之", "tgt_text": "十载犹能复笑谈，归来重觅读书龛。耒阳白酒君应具，勾漏丹砂我自惭。民讼几时消自苦，山城虽小得穷探。也知清俭难持久，好趁秋风酒菊潭。", "ctrl_text": "七言律诗"}
{"src_text": "自遣二首 其一", "tgt_text": "少日襟怀悔自豪，暮年志节讵须高。敢将议论轻疑孟，閒得工夫细和陶。酒尽枯肠还磊礧，诗成白发转刁骚。皇天汲汲诚何意，也共人生一体劳。", "ctrl_text": "七言律诗"}
{"src_text": "自遣二首 其二", "tgt_text": "畚筑家园手自操，虽无多景足偿劳。十年种竹翻嫌密，一日栽松恨不高。是处求田消二顷，尚谁有梦到三刀。得名身后良痴计，尽拟浮沈付浊醪。", "ctrl_text": "七言律诗"}
{"src_text": "读前史偶书", "tgt_text": "杨彪不著鹿皮冠，元亮还书甲子年。此去乱离何日定，向来名节几人全。中原消息苍茫外，故里山河涕泪边。六国帝秦天暂醉，鲁连休死海东壖。", "ctrl_text": "七言律诗"}
{"src_text": "解嘲呈元明府", "tgt_text": "江气冥冥江雨飞，潜夫四月著冬衣。野荼蘼谢蔷薇发，山鹧鸪啼杜宇归。青鬓渐随愁共减，素心长与慢相违。四方糊口非君事，自识飘零有是非。", "ctrl_text": "七言律诗"}
{"src_text": "延津待渡寄仲温参议", "tgt_text": "一望河平一慨然，战尘如雾水如天。要知别后思君处，长在孤城落日边。", "ctrl_text": "七言绝句"}
{"src_text": "夜宿郓城", "tgt_text": "残月和灯照弊帷，疏风乘隙入征衣。恰逢远客思归日，正是家人说梦时。", "ctrl_text": "七言绝句"}
{"src_text": "长门怨", "tgt_text": "天上神仙也别离，人间那得镇相随。不须贵买临邛赋，只想君王未见时。", "ctrl_text": "七言绝句"}
{"src_text": "鲁郊", "tgt_text": "六十衰翁更莫閒，好将华发映青山。穆生自合寻归计，不在区区醴酒间。", "ctrl_text": "七言绝句"}
{"src_text": "送王魏二学士应聘", "tgt_text": "三十年来只用兵，蒲轮才始聘贤英。已将药石除危疾，政要文章致太平。天子飞龙方启运，华阳归马岂无程。会须先下山东诏，癃老思观德化成。", "ctrl_text": "七言律诗"}
{"src_text": "送元遗山", "tgt_text": "三馆才名天下闻，乱来俗议漫纷纭。两朝文笔谁争长，一代诗人独数君。南浦春深愁送别，西山晚翠约平分。何时并坐龙潭上，野水添杯看白云。", "ctrl_text": "七言律诗"}
{"src_text": "至日", "tgt_text": "又见葭灰动一阳，岂堪卧病客殊方。老怀不似少年好，短景始从今日长。黄犬既难遥附信，玄龟何用苦支床。恨无羽翼高飞去，六六峰前望故乡。", "ctrl_text": "七言律诗"}
{"src_text": "送张雄飞赴河阳令", "tgt_text": "祖帐行将出汝州，先声已过孟津头。鸣琴但要追循吏，束带何妨见督邮。二室风烟连赤县，三城鼓角隔黄州。遥知乱后农耕废，卖剑应须剩买牛。", "ctrl_text": "七言律诗"}
{"src_text": "送张器玉归闽中", "tgt_text": "十载流离避战尘，白头憔悴始归秦。霜前渭水有归雁，乱后长安无故人。不惮北邙迁榇远，莫忘东鲁寄书频。明年我亦崧南去，拟买黄牛种汝滨。", "ctrl_text": "七言律诗"}
{"src_text": "送殷献臣北上", "tgt_text": "毳锦模糊覆橐驼，骎骎征骑度沙陀。寒冲绝漠戎装重，夜绕中华汉梦多。诗健每因横槊赋，曲豪长爱击壶歌。勒功会待平吴策，万仞西山尚可磨。", "ctrl_text": "七言律诗"}
{"src_text": "送赵维道北上", "tgt_text": "干戈流落鬓毛焦，千里穷途著弊貂。老去少陵悲橡食，乱来王粲逐蓬飘。朔庭云涨龙沙冷，南斗尘昏象阙遥。从此分携相见少，旅魂飞断不胜招。", "ctrl_text": "七言律诗"}
{"src_text": "秋晚登宪陵台", "tgt_text": "落日荒陵百尺台，登临高兴亦悠哉。泰山云尽千峰出，汶水霜晴一雁来。白发还乡惟有梦，青云当路岂无媒。布衣谁识新丰客，独对秋风酒一杯。", "ctrl_text": "七言律诗"}
{"src_text": "白乐天影堂", "tgt_text": "晚慕浮屠伴衲衣，至今高榜揭岩扉。梦中身世元无有，壁上形容果是非。但得蓬蒿犹可住，何须兜率是真归。渺茫两地知何在，满眼春波白鹭飞。", "ctrl_text": "七言律诗"}
{"src_text": "春日西城", "tgt_text": "山城二月媚晴晖，破暖轻风试裌衣。雨后杏花浑放尽，社前燕子尚来稀。孤怀不奈千愁积，往事真成一梦非。却羡西桥桥畔柳，年年翠色自依依。", "ctrl_text": "七言律诗"}
{"src_text": "东原除夜", "tgt_text": "客舍无人静掩扉，小窗灯火独相依。一年残腊今宵尽，千里故乡何日归。鬓发半随春雪白，交游浑似晓星稀。乱离不得中州信，肠断云间雁北飞。", "ctrl_text": "七言律诗"}
{"src_text": "春日游何氏园", "tgt_text": "旋引溪流环小苑，出墙袅袅见长虹。临风遥听有人语，隔水却疑无路通。尘迹尽抛双屦外，春光别贮一壶中。当门羡杀南塘好，拟买扁舟学钓翁。", "ctrl_text": "七言律诗"}
{"src_text": "送演上人归方山寺", "tgt_text": "为爱岚光画里秋，西风归梦日悠悠。卧云未了三生债，飞锡何烦万里游。山削碧城围寺合，泉鸣苍佩入池流。遥知一室安禅处，更在诸峰最上头。", "ctrl_text": "七言律诗"}
{"src_text": "送张汉臣归保塞兼简张万户", "tgt_text": "十年文笔远从戎，籍籍名香幕府中。鞍马不教生髀肉，檄书端可愈头风。地连三赵山河壮，城镇三关鼓角雄。若见投壶祭征虏，为言白首坐诗穷。", "ctrl_text": "七言律诗"}
{"src_text": "送王希仲北归", "tgt_text": "高歌行采北山薇，回首兵尘满帝畿。龙去鼎湖中国换，鹤归华表昔人非。后期何处伤心切，远别从今见面稀。莫道尺书千里隔，年年沙塞雁南飞。", "ctrl_text": "七言律诗"}
{"src_text": "雁", "tgt_text": "远客思乡未得归，征鸿又见度斜晖。黄芦洲渚霜前至，红叶关河画里飞。别后望君消息久，乱来哀我弟兄稀。凭高此日堪肠断，那复江城捣暮衣。", "ctrl_text": "七言律诗"}
{"src_text": "别萧高凤", "tgt_text": "惜与可人别，又贪归路长。人生有离别，吾事属閒忙。沽酒浇芳草，垂鞭看夕阳。眼前听鹤语，世路剧茫茫。", "ctrl_text": "五言律诗"}
{"src_text": "送钱方立游荆二首 其一", "tgt_text": "岘山西上楚天头，书剑区区事远游。岁月如流方作客，江山信美莫登楼。百年耆旧谁家传，一代衣冠又古丘。乱后题诗诗即史，未应轻付水东流。", "ctrl_text": "七言律诗"}
{"src_text": "送钱方立游荆二首 其二", "tgt_text": "不辞跋涉恨崎呕，如此飘飘一丈夫。新雨惊秋鸣草树，行人随雁落江湖。岁年宁向长途老，天地何堪一室拘。几世中原今复合，更陪九石作鹏图。", "ctrl_text": "七言律诗"}
{"src_text": "题赵荣禄水村图", "tgt_text": "泽国净秋色，远山横夕烟。水田群雁起，芦渚一罾悬。林树几间屋，君家若个边。扁舟何日去，相伴白鸥眠。", "ctrl_text": "五言律诗"}
{"src_text": "与龚子敬同赋", "tgt_text": "清游及新霁，缓步得嘉宾。古木寒泉寺，鸣鸠乳燕春。山行六七里，舟受两三人。总是曾经处，何须更问津。", "ctrl_text": "五言律诗"}
{"src_text": "三月三日重游虎丘二首 其一", "tgt_text": "三月三日天气好，一年一度虎丘游。枇杷岩下频呼酒，杨柳桥边旋系舟。春事固知欺白发，山灵元不厌清流。祇今觞咏成陈迹，何用兰亭俯仰愁。", "ctrl_text": "七言律诗"}
{"src_text": "龚子敬同游桃花坞赵中时适至", "tgt_text": "麦光晓郭摇香浪，花气浮空散紫霞。小院碧桃留客醉，隔林修竹又谁家。清明过了春将暮，浊酒倾残日又斜。一笑相逢诚不易，人生看得几韶华。", "ctrl_text": "七言律诗"}
{"src_text": "再题水村图", "tgt_text": "分湖新卜筑，适与此词同。如今不是画，真在水村中。", "ctrl_text": "五言绝句"}
{"src_text": "和戴帅初陪廉宪副游三天洞韵二首 其一", "tgt_text": "胜迹三天洞，清游五字诗。悬泉垂马乳，暗谷隐龙池。坐久禽声集，吟残树影移。贤侯兴不浅，应有后来期。", "ctrl_text": "五言律诗"}
{"src_text": "和戴帅初陪廉宪副游三天洞韵二首 其二", "tgt_text": "黄叶荒溪满，青莲绀宇开。阑干盘石树，方丈出氛埃。洞古游人识，岩高倦翼回。祇因山下叟，常说绣衣来。", "ctrl_text": "五言律诗"}
{"src_text": "送吴止水总管入燕", "tgt_text": "西风万里送长镳，木落天高秋寂寥。季子贤名闻上国，望之雅意在中朝。燕台此日千金骏，汉署当年七叶貂。圣代忧时须共理，一麾江海莫辞遥。", "ctrl_text": "七言律诗"}
{"src_text": "赵云仲诸君见访小酌次韵", "tgt_text": "长杨旖旎绿阴晴，小阁芳菲接谢城。乐事良辰真具美，酒徒诗伴旧知名。春阴忽散林光变，晓露未晞花气清。有兴时来共幽赏，暂时风雨莫寒盟。", "ctrl_text": "七言律诗"}
{"src_text": "送李廉使之荆南二首 其一", "tgt_text": "火落金天爽气浮，澄江练净引仙舟。霜威此去清三楚，霖雨行看遍九州。银汉星槎当好夜，渚宫烟树正高秋。熙朝国任须元老，未许周南此滞留。", "ctrl_text": "七言律诗"}
{"src_text": "送李廉使之荆南二首 其二", "tgt_text": "儒林分席春生座，射圃旋车月满溪。暂憩棠阴人爱树，无言李下自成蹊。恩光新拜宫壶赐，姓字多因御笔题。但得明良千载遇，腐儒何恨老幽栖。", "ctrl_text": "七言律诗"}
{"src_text": "刘有之还京口简梁中砥知宫", "tgt_text": "为谢诗家尘外人，别来消息断无闻。如何占得三峰住，不寄山中一片云。", "ctrl_text": "七言绝句"}
{"src_text": "春草", "tgt_text": "和烟和雨碧萋萋，岁岁长亭照客衣。春风陌上轮蹄满，莫问王孙归不归。", "ctrl_text": "七言绝句"}
{"src_text": "送高罗谷赴德安教", "tgt_text": "水驿夜初寒，风帆向德安。青枫三楚路，白首一儒官。梦泽尊前赋，巫山雨外看。未须嫌独冷，兰菊政堪餐。", "ctrl_text": "五言律诗"}
{"src_text": "次韵郭祥卿雪霁见怀", "tgt_text": "雪岭留初日，高斋照眼明。禽声交晓树，马迹上春城。有客怀幽赏，题诗问友生。青鞋得来往，更待数朝晴。", "ctrl_text": "五言律诗"}
{"src_text": "约文甫不至用韵", "tgt_text": "俗里眼能白，怀中印未黄。双凫离叶县，独鹤下陵阳。晚岁故人少，閒门秋草长。知君非远我，自为困壶觞。", "ctrl_text": "五言律诗"}
{"src_text": "和帅初稽停山三天洞韵二首", "tgt_text": "古洞堂隍敞，危巅户牖开。阴灵藏雨雹，清绝杂尘埃。破静幽禽响，临深骑鹿回。百年山下路，未省使车来。", "ctrl_text": "五言律诗"}
{"src_text": "小阁呈兄敬仲", "tgt_text": "小阁才容六尺床，苦寒聊与蛰俱藏。少安书卷偏能熟，漫插瓶花已觉香。桑火旋分蒸秫灶，松风时和煮茶汤。閒中有事能谈妙，不问维摩借道场。", "ctrl_text": "七言律诗"}
{"src_text": "薛平山诸君见访分得扶字", "tgt_text": "荒径经春满绿芜，喜闻佳客载行厨。流莺度曲时相唤，泛蚁盈樽不用沽。行乐中年怜谢傅，坐曹休日笑张扶。竹林谩诧风流事，未学山王指旧垆。", "ctrl_text": "七言律诗"}
{"src_text": "次广教寺坚师韵", "tgt_text": "矮窗宜晓取朝阳，高槛凭虚接莽苍。咒水钵中莲是幻，坐禅床畔竹偏长。不须沽酒供彭泽，耐可吟诗伴石霜。想见六时天乐下，散花吹满衲衣裳。", "ctrl_text": "七言律诗"}
{"src_text": "送梅叔章入燕", "tgt_text": "少年心力办驱驰，名德家声世所知。到阙可无梅福疏，赠人唯有宛陵诗。行当塞雁初来日，归约河鱼欲上时。堂北春衫称寿罢，一杯春酒柏山祠。", "ctrl_text": "七言律诗"}
{"src_text": "题盛叔章画", "tgt_text": "草堂只在南湖上，山色水光相与清。沤鸟不来鱼不起，落花风飏读书声。", "ctrl_text": "七言绝句"}
{"src_text": "石镜精舍", "tgt_text": "时暇陟林阜，聊访尘外迹。禅岩瑩灵辉，于兹鉴空寂。看笋出深樾，听泉憩危石。胜践已云屡，谁能惮行役。", "ctrl_text": "五言律诗"}
{"src_text": "旌德县李氏别业", "tgt_text": "山灵满意欲留客，玉作鸣泉松作石。半空亭榭为余开，一日云烟尽相识。南风挟秋吹画栏，六月小山生暮寒。野夫平生解高卧，问君试借青琅玕。", "ctrl_text": "七言律诗"}
{"src_text": "婺源县斋书事", "tgt_text": "竹树映清晓，坐闻山鸟鸣。瓶花香病骨，檐雨挟诗声。客亦非馀子，春无负此生。明朝余问俗，吟罢却须晴。", "ctrl_text": "五言律诗"}
{"src_text": "书梓山寺经堂", "tgt_text": "问俗来山郭，携春到隔溪。花香破禅寂，林樾受莺啼。欲和观音偈，聊乘醉墨题。閒云若留客，不肯为余西。", "ctrl_text": "五言律诗"}
{"src_text": "少林寺赠达禅师", "tgt_text": "古刹东风里，逢僧一解颜。收经出深竹，披衲下空山。未要天花堕，聊看石影閒。何妨病居士，明日到田间。", "ctrl_text": "五言律诗"}
{"src_text": "茅山作", "tgt_text": "海风吹晓上三山，手把韶华满意看。偶向仙家逢岁朔，不知人世有春寒。梅边杖屦香随步，云际楼台玉作阑。万古椒花一杯酒，醉来骑鹤问还丹。", "ctrl_text": "七言律诗"}
{"src_text": "采薇图", "tgt_text": "服药求长年，孰与孤竹子。一食西山薇，万古犹不死。", "ctrl_text": "五言绝句"}
{"src_text": "游茅山五首 其一", "tgt_text": "马上微风散薄阴，玉笙吹客过华林。山中宰相杳何许，日暮碧峰鸡犬音。", "ctrl_text": "七言绝句"}
{"src_text": "游茅山五首 其三", "tgt_text": "竹杪飞亭枕石泉，松坛香雾散茶烟。鸟声记得夜来雨，鹿梦惊回别有天。", "ctrl_text": "七言绝句"}
{"src_text": "游茅山五首 其四", "tgt_text": "辽天有客访髯龙，好事山人画者侬。笑卷云烟收拾去，长教函丈在三峰。", "ctrl_text": "七言绝句"}
{"src_text": "游茅山五首 其五", "tgt_text": "山君满意为山留，故遣清泉笑不休。万斛珠玑三尺玉，要随诗句过宣州。", "ctrl_text": "七言绝句"}
{"src_text": "题邹尊师松鹤图", "tgt_text": "翥粉昂丹笔有神，道人无梦到鸡群。何时醉拊苍髯客，唤起茅山万里云。", "ctrl_text": "七言绝句"}
{"src_text": "岁旦后四日留别宗坛师松溪许君邹君心远五首 其二", "tgt_text": "碧溪风日隔人间，催出梅花镜里看。莫为轺车太幽独，剩分香玉照春寒。", "ctrl_text": "七言绝句"}
{"src_text": "岁旦后四日留别宗坛师松溪许君邹君心远五首 其三", "tgt_text": "山头羽客晓相携，踏破苍云北斗梯。偶向茅君岩畔宿，却随猿鹤过松溪。", "ctrl_text": "七言绝句"}
{"src_text": "岁旦后四日留别宗坛师松溪许君邹君心远五首 其四", "tgt_text": "神里丹砂脚底云，尧天甲子汉时春。只今句曲游仙梦，无复商颜避世人。", "ctrl_text": "七言绝句"}
{"src_text": "岁旦后四日留别宗坛师松溪许君邹君心远五首 其五", "tgt_text": "揖云聊与许君辞，月下归来访远师。半夜竹声嗔客去，又教劳动岁寒枝。", "ctrl_text": "七言绝句"}
{"src_text": "题太白墓", "tgt_text": "大雅清风久不闻，一杯聊为洗荒坟。朱弦三叹无今古，说与江东日暮云。", "ctrl_text": "七言绝句"}
{"src_text": "送赵左丞之湖广省二首 其一", "tgt_text": "十年关陇得春偏，户有城南尺五天。昨夜台躔照吴楚，梦中黄鹤亦欣然。", "ctrl_text": "七言绝句"}
{"src_text": "送赵左丞之湖广省二首 其二", "tgt_text": "江空岁晚不堪愁，鹦鹉洲寒鬓欲秋。留著梅花莫开尽，为公吹玉过南州。", "ctrl_text": "七言绝句"}
{"src_text": "壁鲁洞二绝 其一", "tgt_text": "南山采药北山棋，把断阆风天不知。试问龛中二三子，烂柯人是向来谁？", "ctrl_text": "七言绝句"}
{"src_text": "壁鲁洞二绝 其二", "tgt_text": "万古仙岩两羽衣，一瓢秋水送将归。欲知后夜相思梦，月满空山鹤与飞。", "ctrl_text": "七言绝句"}
{"src_text": "宝陀寺", "tgt_text": "老子扁舟日暮回，眼花不甚见如来。凭谁揭取罗浮月，挂向胥江玉镜台。", "ctrl_text": "七言绝句"}
{"src_text": "梅都官宅", "tgt_text": "一上高斋忆谢公，云间江柳有无中。诗家政有都官宅，肠断荒山落叶风。", "ctrl_text": "七言绝句"}
{"src_text": "赠画梅孙道士", "tgt_text": "夜梦孤山放鹤翁，道人忙打五更钟。觉来摸索□□月，笑指枯藤问晓风。", "ctrl_text": "七言绝句"}
{"src_text": "题叶孝子丹泉庐墓诗卷二首 其一", "tgt_text": "偶营玄宅近丹泉，岂是谈空为稚川。地下衣衾能不朽，鼎中龙虎若为仙。", "ctrl_text": "七言绝句"}
{"src_text": "题叶孝子丹泉庐墓诗卷二首 其二", "tgt_text": "昼衽缞粗夕卧苫，晓霜不似礼经严。夺哀朝士归来晚，花满兰堂月满帘。", "ctrl_text": "七言绝句"}
{"src_text": "题东坡书楚颂卷", "tgt_text": "欧公家颍川，坡老田阳羡。是皆非吾土，而乃此留恋。种橘知何时，何时归去兮？归而谋之妇，惜无李衡妻。", "ctrl_text": "五言律诗"}
{"src_text": "□□□□□□□□□□", "tgt_text": "合星移次福江西，万马攒蹄夜不嘶。鼓角声随山月上，旌旗影拂海云低。心唯一正千官肃，事不多言万物齐。带得天边新雨露，晓看春意满锄犁。", "ctrl_text": "七言律诗"}
{"src_text": "元日对雨", "tgt_text": "冷云卷雨宿岩阿，又见东风长薜萝。宇宙千年光霁少，关河百战乱离多。铁心不入利名冷，绿鬓堪供岁月梭。试笔寻诗诗未稳，梅花树下少婆娑。", "ctrl_text": "七言律诗"}
{"src_text": "湖西小楼", "tgt_text": "不如载酒此凭阑，水色山光蔚可餐。紫翠挟春排坐湿，玻瓈涌月入窗寒。苍茫白鸟鸣幽屿，掩染飞花漾碧湍。但令风光入吟啸，画船绮袖不须看。", "ctrl_text": "七言律诗"}
{"src_text": "所见", "tgt_text": "何时结屋亦云根，隔水人家可辋川。万仞云山凝晓碧，一弓风日弄秋妍。虚名岂用传身后，侠气犹能累眼看。料理寒香微雨外，已判萧散待流年。", "ctrl_text": "七言律诗"}
{"src_text": "吟到", "tgt_text": "吟到西风黄叶枯，新愁几点落寒芦。乾坤万象俱吾有，烟雨一阑何处无。流水悠悠吾道在，浮云扰扰世情疏。午窗唤醒华胥梦，古木岩头闻鹧鸪。", "ctrl_text": "七言律诗"}
{"src_text": "哭东园", "tgt_text": "人间八十岁吟翁，一转头来梦幻空。化鹤何心归世外，骑鲸无信到江东。香名合列仙班上，老气犹横诗卷中。如此英灵元不死，梅梢月落响松风。", "ctrl_text": "七言律诗"}
{"src_text": "题金精山", "tgt_text": "天风吹送玉鸾回，洞口桃花几度开。何物痴儿不知量，敢将俗念涴仙台。", "ctrl_text": "七言绝句"}
{"src_text": "题龛岩十咏 其一 读书岩", "tgt_text": "巉岩石室潋江东，昔隐唐官越国公。胜迹不磨遗像在，书声时落半天风。", "ctrl_text": "七言绝句"}
{"src_text": "题龛岩十咏 其二 试剑石", "tgt_text": "来访书岩有异踪，镆铘剖石试霜锋。石悬形带青蛇色，怪欲乘风化作龙。", "ctrl_text": "七言绝句"}
{"src_text": "题龛岩十咏 其三 灵湖", "tgt_text": "岩窦中开一瓮天，蛟龙潜蓄此成渊。盘旋石壁水晶殿，神物朝朝作雨烟。", "ctrl_text": "七言绝句"}
{"src_text": "题龛岩十咏 其四 石笋峰", "tgt_text": "石森如笋峙岩前，天地栽培几百年。也合成竿长枝叶，清阴乔郁庇山川。", "ctrl_text": "七言绝句"}
{"src_text": "题龛岩十咏 其五 石舫", "tgt_text": "仙境清虚别有天，岩中一石似横船。向来恐有问津者，亡却渔舟在此悬。", "ctrl_text": "七言绝句"}
{"src_text": "题龛岩十咏 其六 笔架山", "tgt_text": "俯揖前山如笔架，笔尖高插五云生。我来欲蘸沧溟水，仰手摩天写太平。", "ctrl_text": "七言绝句"}
{"src_text": "题龛岩十咏 其七 鎍泉", "tgt_text": "层崖峭壁接天高，一线龙泉玉索绹。今古风刀裁不断，月钩悬可钓金鳌。", "ctrl_text": "七言绝句"}
{"src_text": "题龛岩十咏 其八 铜镮鲤", "tgt_text": "当年曾把铜镮券，串却金鱼挂壁间。一夜风雷作霖雨，化龙飞去不知还。", "ctrl_text": "七言绝句"}
{"src_text": "题龛岩十咏 其九 瀑布泉", "tgt_text": "飞泉瀑布自高岩，玉撒珠跳绿绮弹。净洗令公朝市耳，银河长泻九天寒。", "ctrl_text": "七言绝句"}
{"src_text": "题龛岩十咏 其十 僧寺", "tgt_text": "僧开寺接东龛近，人读书和梵语闻。时见楼台烟雾锁，数声钟鼓报朝曛。", "ctrl_text": "七言绝句"}
{"src_text": "访隐", "tgt_text": "西风短褐飞黄埃，何不从我游蓬莱。狂歌醉舞下山去，后夜月明骑鹤来。", "ctrl_text": "七言绝句"}
{"src_text": "夜雨", "tgt_text": "未到黄昏紧闭门，怒雷挟雨过前村。老夫熟睡浑不觉，风捲涛声入梦魂。", "ctrl_text": "七言绝句"}
{"src_text": "半生", "tgt_text": "半生独受春风残，万感相随秋夜长。隐几无眠听落叶，松梢摇雨溅山房。", "ctrl_text": "七言绝句"}
{"src_text": "僧舍", "tgt_text": "一枕松风入梦清，空庭夜雨暗禅灯。山中酷爱僧居好，得似山中不著僧。", "ctrl_text": "七言绝句"}
{"src_text": "谪会昌二首 其一", "tgt_text": "莫为文章不直钱，布衣亲到玉皇前。好诗未足三千首，又为梅花入瘴烟。", "ctrl_text": "七言绝句"}
{"src_text": "谪会昌二首 其二", "tgt_text": "锦衣来作夜郎客，纨扇忽逢春梦婆。太平宰相知我者，谁使醉后狂言多。", "ctrl_text": "七言绝句"}
{"src_text": "舟中", "tgt_text": "拍拍有怀天可语，落落不遇吾何归。芦山苍苍江水急，明日鹤背西风飞。", "ctrl_text": "七言绝句"}
{"src_text": "吟人", "tgt_text": "吟人瘦倚曲阑干，酒醒香销午梦残。燕子不来春社去，一帘疏雨杏花寒。", "ctrl_text": "七言绝句"}
{"src_text": "广贤曾堂宾出示先世手墨敬题廿八字", "tgt_text": "西风吹老宾根霜，几度青山送夕阳。回首渊明今已矣，黄花犹带晋时香。", "ctrl_text": "七言绝句"}
{"src_text": "题米敷文楚山清晓图", "tgt_text": "冥冥濛濛方寸天，不知所以然而然。无根老槎湿风烟，霾云懜懂栖苍玄。晴窗开卷作三叫，看得米家神气小。浓兰涂墨幻东西，污我潇湘山色晓。", "ctrl_text": "七言律诗"}
{"src_text": "塔灯", "tgt_text": "擎天一柱碍云低，破暗功同日月齐。半夜火龙蟠地轴，八方星象下天梯。光摇滟滪沿珠蚌，影落沧溟照水犀。文焰逼人高万丈，倒提铁笔向空题。", "ctrl_text": "七言律诗"}
{"src_text": "鹤骨笛", "tgt_text": "九皋声断楚天秋，玉顶丹砂一夕休。枯朽挽回生死调，凄凉吹尽古今愁。魂归辽海云迷树，曲罢江城月满楼。惆怅主人三弄罢，杳无消息到扬州。", "ctrl_text": "七言律诗"}
{"src_text": "杨花二首 其一", "tgt_text": "曾与行人惜翠条，而今飞絮满河桥。一分流水萍初碎，百尺春风雪未消。微扑妆楼啼半面，乍黏舞席折纤腰。沾泥更傍谁家砌，帘户新声紫燕娇。", "ctrl_text": "七言律诗"}
{"src_text": "杨花二首 其二", "tgt_text": "婉娩春风与愿违，悠扬风日暂无辉。不随芳树千林歇，还称游丝百尺飞。梦落吴蚕欺白茧，心随代马恋征衣。凤池踪迹逡巡到，未忍飘零拂钓矶。", "ctrl_text": "七言律诗"}
{"src_text": "旌表申孝子门", "tgt_text": "竹熨轻舆到处安，水温半菽尽情欢。寸心不暂三晖置，万顷何如一亩宽。高盖门闾华黼黻，斑衣岁月老巾冠。遥怜续汉书申孝，千古申屠又有蟠。", "ctrl_text": "七言律诗"}
{"src_text": "云林清远四时词四首 其一", "tgt_text": "花分石径蝶衣裳，蜂恼晴檐燕雨香。解事野桃吹绮片，谁教赚到鹄仙乡。", "ctrl_text": "七言绝句"}
{"src_text": "云林清远四时词四首 其二", "tgt_text": "脱箨斑筠绿节明，霖收梅子麦寒轻。诸峰隔截高低树，忽听初蝉第二声。", "ctrl_text": "七言绝句"}
{"src_text": "云林清远四时词四首 其三", "tgt_text": "月湿流萤歇懒烟，西南峰缺露原田。冰帘不倩匡山瀑，万丈银潢泻玉天。", "ctrl_text": "七言绝句"}
{"src_text": "云林清远四时词四首 其四", "tgt_text": "嘉平腊酿渴茶铛，直待龙沙雪水烹。舞彻瑶台千岁翮，鹤丹回施范长生。", "ctrl_text": "七言绝句"}
{"src_text": "题黄鹤楼", "tgt_text": "鹤楼千尺倚晴阑，大别山前舞峻鸾。昨日英雄无问处，依然江汉涌波澜。", "ctrl_text": "七言绝句"}
{"src_text": "题扬州琼花", "tgt_text": "锦帆隐隐到天涯，古道残阳泣暮鸦。莫为龙舟更惆怅，庆陵依旧看琼花。", "ctrl_text": "七言绝句"}
{"src_text": "题墨肘鱼", "tgt_text": "平生骨气占南风，玉色鬐鳞海汐通。莫与粉红参石首，天机衮衮水流东。", "ctrl_text": "七言绝句"}
{"src_text": "奉皇姊大长公主命题宋道君鸂鶒图卷", "tgt_text": "鸂鶒滩头狎浪随，君王缣墨惯娱嬉。凄凉晚岁鸳鸯泺，漠雁沙鸿未必知。", "ctrl_text": "七言绝句"}
{"src_text": "奉皇姊大长公主命题郭恕先升龙图卷二首 其一", "tgt_text": "建武神仙事渺茫，西池王母惜刘郎。赤龙一去无消息，儿子东方御榻旁。", "ctrl_text": "七言绝句"}
{"src_text": "奉皇姊大长公主命题郭恕先升龙图卷二首 其二", "tgt_text": "万户千门筑汉宫，巍峨井干与天通。青禽当日衔书降，从此瑶池碧树红。", "ctrl_text": "七言绝句"}
{"src_text": "奉皇姊大长公主命题钱舜举硕鼠图", "tgt_text": "黠吻工馋恣陆梁，粟初黄候未登场。君恩一穗填渠腹，可信年年盗太仓。", "ctrl_text": "七言绝句"}
{"src_text": "题赵魏国双马图", "tgt_text": "一马形躯百法全，生时灵气取山川。英雄正用同生死，那忍无声立仗前。", "ctrl_text": "七言绝句"}
{"src_text": "桑乾河", "tgt_text": "几年朔客渡桑乾，野水潺潺滴沥寒。回首燕南烟雨外，西风沙雁报平安。", "ctrl_text": "七言绝句"}
{"src_text": "缙山道中", "tgt_text": "榆林东北缙山围，百嶂千峰画卷挥。鞍影摇摇人意懒，秋风及早送将归。", "ctrl_text": "七言绝句"}
{"src_text": "金莲川", "tgt_text": "金莲川上富秋光，的皪花枝不著房。只合潘妃微步□，凌波罗袜寄芬芳。", "ctrl_text": "七言绝句"}
{"src_text": "梅花百咏 其一 庭梅", "tgt_text": "阑干六曲护春风，白雪生香满院中。夜静月明幺凤下，半窗疏影隔帘笼。", "ctrl_text": "七言绝句"}
{"src_text": "梅花百咏 其二 江梅", "tgt_text": "有客孤山吊鹤归，半肩行李插疏枝。街头儿女不解事，刚道卖花人未回。", "ctrl_text": "七言绝句"}
{"src_text": "梅花百咏 其三 杖头梅", "tgt_text": "短筇挑酒过西湖，折得冰梢傍玉壶。日暮醉归山路险，风流直待倩人扶。", "ctrl_text": "七言绝句"}
{"src_text": "梅花百咏 其四 隔帘梅", "tgt_text": "玉堂咫尺有神仙，翠箔笼春信不传。日暮相思云树杳，一泓秋水月娟娟。", "ctrl_text": "七言绝句"}
{"src_text": "梅花百咏 其五 照镜梅", "tgt_text": "妆阁开奁对晓寒，菱菱影里雪团团。素鸾舞罢却飞去，留得芳容正面看。", "ctrl_text": "七言绝句"}
{"src_text": "梅花百咏 其六 未开梅", "tgt_text": "重重椒萼护轻寒，不放春心一点閒。可是花房芳信晚，故应缄密待春还。", "ctrl_text": "七言绝句"}
{"src_text": "梅花百咏 其七 乍开梅", "tgt_text": "土脉阳和气候新，花房微露一分春。想应未识东君面，犹自含羞效浅颦。", "ctrl_text": "七言绝句"}
{"src_text": "梅花百咏 其八 半开梅", "tgt_text": "暖入南枝气未匀，笑含芳意待馀馨。相看绝似瑶台夜，斜掩重门认不真。", "ctrl_text": "七言绝句"}
{"src_text": "梅花百咏 其九 全开梅", "tgt_text": "玉脸盈盈总是春，都将笑色媚东君。道人放鹤归来晚，月下看花似白云。", "ctrl_text": "七言绝句"}
{"src_text": "梅花百咏 其十 山中梅", "tgt_text": "岩谷深居养素真，岁寒松竹淡相邻。孤根历尽冰霜苦，不识人间别有春。", "ctrl_text": "七言绝句"}
{"src_text": "梅花百咏 其十一 水月梅", "tgt_text": "浮玉溪边夜未期，暗香疏影静相宜。一时意味无人识，只有咸平处士知。", "ctrl_text": "七言绝句"}
{"src_text": "梅花百咏 其十二 粉梅", "tgt_text": "玉妃平碾白朱砂，散作春风六出花。夜半月明霜露重，满襟清泪湿年华。", "ctrl_text": "七言绝句"}
{"src_text": "梅花百咏 其十三 黄梅", "tgt_text": "青子初肥色半鲜，绿阴深处压枝悬。日长几阵廉纤雨，正是江南四月天。", "ctrl_text": "七言绝句"}
{"src_text": "梅花百咏 其十四 鸳鸯梅", "tgt_text": "并蒂连枝朵朵双，偏宜照影傍寒塘。只愁画角惊吹散，片影分飞最可伤。", "ctrl_text": "七言绝句"}
{"src_text": "梅花百咏 其十五 绿萼梅", "tgt_text": "蕊珠宫里小仙娃，暂别椒房抑翠华。底事尘缘犹未断，谪来人世作名花。", "ctrl_text": "七言绝句"}
{"src_text": "梅花百咏 其十六 西湖梅", "tgt_text": "苏老堤边玉一林，六桥风月是知音。任他桃李争欢赏，不为繁华易素心。", "ctrl_text": "七言绝句"}
{"src_text": "梅花百咏 其十七 东阁梅", "tgt_text": "官庭把酒送行人，对雪看花值早春。杜老飘零头白尽，底须朝夕苦催人。", "ctrl_text": "七言绝句"}
{"src_text": "梅花百咏 其十八 檐梅", "tgt_text": "侬家老树临书屋，清夜看花眼不眠。残雪半霄寒月上，暗香和影度疏檐。", "ctrl_text": "七言绝句"}
{"src_text": "梅花百咏 其十九 咀梅", "tgt_text": "旋摘冰英带雪餐，清归齿颊不知寒。屈平若解知风味，未必专心嗜菊兰。", "ctrl_text": "七言绝句"}
{"src_text": "梅花百咏 其二十 盆梅", "tgt_text": "新陶瓦缶胜璚壶，分得春风玉一株。最爱寒窗閒读处，夜深灯影雪模糊。", "ctrl_text": "七言绝句"}
{"src_text": "梅花百咏 其二十一 烟梅", "tgt_text": "琼林浮翠淡朦膧，遥望珠光隐见中。一夜东风吹不散，晓看浑似碧纱笼。", "ctrl_text": "七言绝句"}
{"src_text": "梅花百咏 其二十二 孤梅", "tgt_text": "标格清高迥不群，自开自落傍无邻。天寒岁晏冰霜里，青眼相看有几人。", "ctrl_text": "七言绝句"}
{"src_text": "梅花百咏 其二十三 移梅", "tgt_text": "新斸孤根手自栽，和锄和雨破苍苔。寒窗岁晚多清事，只欠幽芳带雪开。", "ctrl_text": "七言绝句"}
{"src_text": "梅花百咏 其二十四 疏梅", "tgt_text": "数个冰花三五枝，东风点缀特稀奇。黄昏照影临清浅，写出林逋一句诗。", "ctrl_text": "七言绝句"}
{"src_text": "梅花百咏 其二十五 矮梅", "tgt_text": "不放冰梢数丈长，怕分春色过邻墙。大材未必难为用，禹殿云深锁栋梁。", "ctrl_text": "七言绝句"}
{"src_text": "梅花百咏 其二十六 腊梅", "tgt_text": "洗却铅花扮道装，檀心浅露紫香囊。从今宫额翻新样，变作眉间一点黄。", "ctrl_text": "七言绝句"}
{"src_text": "梅花百咏 其二十七 竹梅", "tgt_text": "乘鸾姑射下罗浮，鼓瑟湘妃出上游。邂逅江干新话曲，冷香幽翠不曾愁。", "ctrl_text": "七言绝句"}
{"src_text": "梅花百咏 其二十八 月梅", "tgt_text": "暗香浮动正朦胧，古树横斜浅水中。清景满前吟未就，又移疏影过溪东。", "ctrl_text": "七言绝句"}
{"src_text": "梅花百咏 其二十九 剪梅", "tgt_text": "手挽冰枝那忍触，莫教香雪涴苍苔。并刀轻断梢头玉，笑引春风上鬓来。", "ctrl_text": "七言绝句"}
{"src_text": "梅花百咏 其三十 浸梅", "tgt_text": "旋汲温泉养折枝，冰花寒玉净相宜。从今借得恩波力，会见青青结子时。", "ctrl_text": "七言绝句"}
{"src_text": "梅花百咏 其三十一 簪梅", "tgt_text": "对雪看花可自由，兴来宁复为花羞。临风一笑乌纱侧，却胜黄花插满头。", "ctrl_text": "七言绝句"}
{"src_text": "梅花百咏 其三十二 苔梅", "tgt_text": "姑射仙人翳翠鸾，濛濛香雾湿飞翰。夜深舞罢霓裳落，留得葱裾护晓寒。", "ctrl_text": "七言绝句"}
{"src_text": "梅花百咏 其三十三 别梅", "tgt_text": "东风吹梦返湖山，玉减香消怨夜寒。毕竟明年又相见，早将春信报平安。", "ctrl_text": "七言绝句"}
{"src_text": "梅花百咏 其三十四 忆梅", "tgt_text": "迢迢春信隔江南，寂寂芳心负岁寒。青鸟不来仙梦杳，月明空自倚阑干。", "ctrl_text": "七言绝句"}
{"src_text": "梅花百咏 其三十五 廨舍梅", "tgt_text": "却月凌风迹已陈，那堪诗句尚清新。如今不独扬州种，江北江南总是春。", "ctrl_text": "七言绝句"}
{"src_text": "梅花百咏 其三十六 前村梅", "tgt_text": "野老庄南天气暖，一枝常是占先春。夜来雪里东风急，时有清香暗袭人。", "ctrl_text": "七言绝句"}
{"src_text": "梦梅", "tgt_text": "何处游仙睡觉迟，罗浮山下赴深期。一声吹彻霜天角，正是参横斗转时。", "ctrl_text": "七言绝句"}
{"src_text": "大胜城", "tgt_text": "地接雄燕盛，山连绝塞长。黄尘今古道，白骨战争场。故垒风尘惨，颓城草棘荒。金珠买云朔，过客为心伤。", "ctrl_text": "五言律诗"}
{"src_text": "初出云中", "tgt_text": "吟鞭驴背稳如舟，乍出嚣尘眼界幽。宿雨洗开千里瘴，晴云捲出一天秋。白鸥黄犊浑相识，绿水青山揖旧游。莫讶旅怀还更好，道人心上本无忧。", "ctrl_text": "七言律诗"}
{"src_text": "灵仙山", "tgt_text": "何年真宰琢空青，姑射仙姿见典刑。大块飞星传化质，太初元气结坤灵。烟霞有意骖荀驭，云雨无心到楚庭。休著望夫轻比拟，娲皇正恐是真形。", "ctrl_text": "七言律诗"}
{"src_text": "登长岭", "tgt_text": "鸟道盘云上碧霄，停骖俯视欲魂消。苔花锁石堆云锦，树叶经霜剪绛绡。云物迷人游汗漫，山灵策我上扶摇。马头残日西风起，万壑秋声送海潮。", "ctrl_text": "七言律诗"}
{"src_text": "秋日过景光禄墓二首 其一", "tgt_text": "光禄坟前禾黍秋，西风萧瑟起人愁。当年姓字喧天下，今日牛羊上垄头。山色不随人事变，水光犹带夕阳流。黄金已落偷儿便，富贵何曾润髑髅。", "ctrl_text": "七言律诗"}
{"src_text": "秋日过景光禄墓二首 其二", "tgt_text": "金天一代盛豪华，梦断槐安事可嗟。破冢荒寒无发主，断碑零落在谁家。颓垣斜日围秋草，宰树西风集暮鸦。閒客不堪来吊古，摩挲翁仲看苔花。", "ctrl_text": "七言律诗"}
{"src_text": "登龙祥宫总真阁", "tgt_text": "上尽丹梯十二阶，浮空金碧粲瑶台。三清日月檐边度，八表风烟掌上开。凫舄方期游汗漫，云軿端欲访蓬莱。吟魂独绕阑干角，望断安期竟未来。", "ctrl_text": "七言律诗"}
{"src_text": "平城秋郊怀古", "tgt_text": "虎踞龙盘化劫灰，登临怀抱动吟哀。山河王气归今代，经界遗踪认古来。御水了无乔木在，金陵犹见野花开。繁华消息无从问，落日荒烟锁凤台。", "ctrl_text": "七言律诗"}
{"src_text": "温泉", "tgt_text": "路傍蚬壳遍高原，沧海生桑复几年。妫汭旧名疑尚尔，汉唐遗垒故依然。断碑苔蚀有邻笔，尚酝香飘玉液泉。千古无从穷往事，螺山叠翠冷摩天。", "ctrl_text": "七言律诗"}
{"src_text": "漯阳道中", "tgt_text": "青山绿水万家邻，一井川原画障新。紫塞风光推独擅，锦城佳丽入横陈。桑麻附郭公私足，花柳无边富贵春。寄语寻芳行乐客，不须奔走洛阳尘。", "ctrl_text": "七言律诗"}
{"src_text": "鹞儿岭", "tgt_text": "摵摵寒沙投马蹄，萧萧胡吹袭春衣。冰坚石齿河声断，霜落川牙树影稀。长路几经行客老，青山长见白云飞。何时还却行缘债，卓个茅庵冷翠微。", "ctrl_text": "七言律诗"}
{"src_text": "将归望云中喜而有作", "tgt_text": "高原一上快人情，指点苍烟是凤城。异地久淹情尽倦，家山忽见眼偏明。黄尘衮衮如前导，白塔亭亭似远迎。一曲怀乡谁与和，隔林幽鸟两三声。", "ctrl_text": "七言律诗"}
{"src_text": "范蠡归湖图", "tgt_text": "功遂名成泛五湖，知几千古擅良图。向教勾践堪同乐，不识先生肯退无。", "ctrl_text": "七言绝句"}
{"src_text": "题三山万岁峰", "tgt_text": "一沼曾教役万民，一峰会使九州贫。江山假说方成就，真个江山已属人。", "ctrl_text": "七言绝句"}
{"src_text": "镊工", "tgt_text": "一声镊子噪秋蝉，门内老僧惊昼眠。毫发尽时髦发在，夕阳芳草自芊芊。", "ctrl_text": "七言绝句"}
{"src_text": "代王城", "tgt_text": "一脉金波唤作泉，孤城小小带疏烟。从容三让登车后，黼黻炎刘四百年。", "ctrl_text": "七言绝句"}
{"src_text": "屏风山", "tgt_text": "何年云母化苍颜，阖境居民尽仰瞻。应是山城春意少，天教遮断北风寒。", "ctrl_text": "七言绝句"}
{"src_text": "远观亭三首 其一", "tgt_text": "徐君因仕宦，便欲老江南。风土知为美，人情亦粗谙。买田收黑黍，为圃树黄柑。我有相从意，羁栖力未堪。", "ctrl_text": "五言律诗"}
{"src_text": "远观亭三首 其二", "tgt_text": "结构开青野，回环俯翠岑。云留芳树暗，草长缭垣深。共爱閒居乐，相依岁晚心。春醪求善酿，过日许同斟。", "ctrl_text": "五言律诗"}
{"src_text": "远观亭三首 其三", "tgt_text": "远观亭上望，风物六朝馀。古寺荆王宅，荒墩谢傅居。英灵传草树，冠盖逐丘墟。欲问当时事，飞云灭太虚。", "ctrl_text": "五言律诗"}
{"src_text": "题李仲宾秋清野思图", "tgt_text": "苍筠倚乔木，古色秋逾好。谁能著茅亭，相伴此君老。", "ctrl_text": "五言绝句"}
{"src_text": "杂兴六首 其一", "tgt_text": "凉气潜侵玉女窗，井梧一叶下银床。离情有似东流水，一夜相思归梦长。", "ctrl_text": "七言绝句"}
{"src_text": "杂兴六首 其二", "tgt_text": "聊摄城边树色秋，往来长此系扁舟。不是故乡无旧业，长邀明月醉高楼。", "ctrl_text": "七言绝句"}
{"src_text": "杂兴六首 其三", "tgt_text": "杨柳青青麦吐芽，壶觞来就野人家。可怜废井荒畦畔，狼藉东风一径花。", "ctrl_text": "七言绝句"}
{"src_text": "杂兴六首 其四", "tgt_text": "上清仙客鬓如丝，自剪青霞作道衣。几见桑田变沧海，不愁窗外日光飞。", "ctrl_text": "七言绝句"}
{"src_text": "杂兴六首 其五", "tgt_text": "窗外箫声隐隐来，千年空苑碧桃开。相逢正好谈风月，不惜春衣卧绿苔。", "ctrl_text": "七言绝句"}
{"src_text": "杂兴六首 其六", "tgt_text": "云驭霓旌自往还，天风浩浩海波寒。日轮飞上青山顶，人道蓬莱咫尺间。", "ctrl_text": "七言绝句"}
{"src_text": "送李伯英二首 其一", "tgt_text": "吴越江山天下稀，尊前休叹昔人非。一杯正好酬春色，何事征帆去似飞。", "ctrl_text": "七言绝句"}
{"src_text": "送李伯英二首 其二", "tgt_text": "江南才子去游燕，为忆明时正礼贤。休向蓟门寻古迹，黄金台上草连天。", "ctrl_text": "七言绝句"}
{"src_text": "怀郭安道", "tgt_text": "江南江北路茫茫，明月高楼各异乡。旅雁叫云天似水，故人今夜泊潇湘。", "ctrl_text": "七言绝句"}
{"src_text": "徐州", "tgt_text": "风雨飕飕涨碧澜，秋阴漠漠失前山。舟人也学襄王梦，长在朝云暮雨间。", "ctrl_text": "七言绝句"}
{"src_text": "和郭安道治书韵四首 其三", "tgt_text": "江间小艇数能乘，活计今如船子僧。近喜老妻能斫脍，欲令稚子学扳罾。", "ctrl_text": "七言绝句"}
{"src_text": "和郭安道治书韵四首 其四", "tgt_text": "久客思归归未能，题诗附与远游僧。吴松江上鲈鱼美，何处人家不下罾。", "ctrl_text": "七言绝句"}
{"src_text": "梦游句曲二首 其一", "tgt_text": "花竹垣墙映白沙，紫清宫殿閟烟霞。一条归路朱弦直，三百来年不到家。", "ctrl_text": "七言绝句"}
{"src_text": "梦游句曲二首 其二", "tgt_text": "二华树下拜青童，语我丹砂九转功。缑氏不逢王子晋，雷平来访郭仙翁。", "ctrl_text": "七言绝句"}
{"src_text": "题赵鸥波高士图", "tgt_text": "僵卧空斋尽耐寒，门前行路雪漫漫。投炎附热非吾事，一任人将冷眼看。", "ctrl_text": "七言绝句"}
{"src_text": "九华山", "tgt_text": "江山青芙蓉，遥遥隔秋浦。九茎风露寒，万壑烟霞古。瑶草含芳春，青松立亭午。安得一把茅，移家白云坞。", "ctrl_text": "五言律诗"}
{"src_text": "题韩文公祠", "tgt_text": "岳奇海怪早相知，何事中朝未可归。佛纵有灵那在骨，僧如得道又无衣。符分台峡天终定，福近宫墙意更微。俎豆荒凉谁继廪，挲摩石刻重歔欷。", "ctrl_text": "七言律诗"}
{"src_text": "鄱阳道中", "tgt_text": "江上秋风吹断鸿，江头开遍木芙蓉。几家篱落依红树，万壑烟霞锁翠峰。南国风光一杯酒，故园魂梦五更钟。举头日近长安远，阊阖云深第几重。", "ctrl_text": "七言律诗"}
{"src_text": "九日鄱江里同行诸公", "tgt_text": "沧浪木落塞鸿飞，佳节芝山酒一卮。黄菊且陪今日醉，铁冠不受晚风吹。滕王阁上雨云黑，戏马台前草树衰。何似渊明千古意，一篇清绝去来辞。", "ctrl_text": "七言律诗"}
{"src_text": "鄱阳和程世良巡警官", "tgt_text": "年少将军意气雄，乃翁宪府旧乘骢。鲁中诗礼有庭训，江左衣冠多士风。玉树青葱秋色里，明珠炫烂月华中。滕王阁上重回首，后夜相思寄别鸿。", "ctrl_text": "七言律诗"}
{"src_text": "题碧涧堂", "tgt_text": "闻说明香早学仙，华堂突兀故山颠。四围亭槛青云上，两岸楼台綵水边。龙虎丹成知九转，凤凰飞去已千年。旌旗八百俱尘迹，惟有坡翁丽句传。", "ctrl_text": "七言律诗"}
{"src_text": "万安县邂逅一楼偏高明旧有公略张宪佥和刘素庵一诗用题于左", "tgt_text": "五云阁上北风寒，十八滩头叠乱山。庾岭一枝春信早，龙泉三尺土花斑。蛮烟瘴雨霜天晓，画戟清香昼日閒。倚遍阑干动高兴，一声道唱水云间。", "ctrl_text": "七言律诗"}
{"src_text": "次韵宗道御史过峡", "tgt_text": "苍崖嵲巀奔东流，玉节招摇漾彩舟。云锁千山萧寺古，霜清百尺瘴江秋。白猿一去空长笑，骢马南来得壮游。闻道遐荒歆帝力，家家麦饭老林丘。", "ctrl_text": "七言律诗"}
{"src_text": "番禺道中", "tgt_text": "玉府飞霜大庾南，万松苍翠洗烟岚。云开梧野山罗戟，月满韶江水泼蓝。椰子浆寒殊似蜜，荔枝香暖绝胜柑。中朝耆旧如相问，鸟语啾啁正未堪。", "ctrl_text": "七言律诗"}
{"src_text": "和元帅月鲁胡突公子强横竟以赃败同宪岳公齐高王马二宪掾实共事云", "tgt_text": "好雨崇朝洗瘴淫，越王台上一登临。鳄鱼已逝白波静，游鲲变化沧溟深。六祖泉临千岁水，百蛮航贡五天金。九重贝阙云深处，万里孤云寸草心。", "ctrl_text": "七言律诗"}
{"src_text": "梅岭题知事手卷", "tgt_text": "黄金台上客，大庾岭头春。如是无诗句，梅花也笑人。", "ctrl_text": "五言绝句"}
{"src_text": "琵琶洲", "tgt_text": "昌国寺前枫树秋，琵琶洲畔暮云愁。沙头潮落滩声急，疑是浔阳泪未收。", "ctrl_text": "七言绝句"}
{"src_text": "春游", "tgt_text": "桃叶渡头春水生，长安桥上草长青。百年深向花时饮，赢得城南几醉醒。", "ctrl_text": "七言绝句"}
{"src_text": "清远县尹杨观政有奇迹复能诗文民僚服其化士大夫过者靡不称颂故赠此加勉焉二首 其一", "tgt_text": "玉节星轺下岭南，万山空翠杂烟岚。传闻清远多佳政，花满春城月满潭。", "ctrl_text": "七言绝句"}
{"src_text": "清远县尹杨观政有奇迹复能诗文民僚服其化士大夫过者靡不称颂故赠此加勉焉二首 其二", "tgt_text": "风流文采杨忠肃，南北雄奇古峡山。怪底蛮江无语鸟，弦歌终日水云间。", "ctrl_text": "七言绝句"}
{"src_text": "送朱真一", "tgt_text": "鹤驭翩翩渺莫攀，浩然清兴满西山。摩挲铁柱观浮世，整顿丹函说大还。石壁风清瑶草秀，洞天春尽玉笙寒。扁舟傥遂游仙约，握手岩扉一解颜。", "ctrl_text": "七言律诗"}
{"src_text": "赠王季境", "tgt_text": "春满维扬十万家，先公曾此驻高牙。官厅寂寂留芳树，旧馆阴阴闭落花。祠下系鞍寻芍药，楼前骑鹤听琵琶。归来不异当时事，一路东风帽影斜。", "ctrl_text": "七言律诗"}
{"src_text": "题金台集四首 其一", "tgt_text": "崇天门下听胪传，台阁联翩四十年。今日悬车归故里，杖藜携酒落花前。", "ctrl_text": "七言绝句"}
{"src_text": "题金台集四首 其二", "tgt_text": "玉带难围老病身，庙堂补报乏涓尘。衰年作别情怀恶，秉烛题诗赠故人。", "ctrl_text": "七言绝句"}
{"src_text": "题金台集四首 其三", "tgt_text": "爱君谈辩似悬河，更喜交情古意多。长使马周贫作客，令人千古愧常何。", "ctrl_text": "七言绝句"}
{"src_text": "题金台集四首 其四", "tgt_text": "百尺高楼易水东，千金曾此彀英雄。君来却在承平日，先策诗坛第一功。", "ctrl_text": "七言绝句"}
{"src_text": "潍县八景 其一 东园早春", "tgt_text": "春到东园景物幽，小桃破萼柳丝柔。好邀诗友联诗句，信步携筇试一游。", "ctrl_text": "七言绝句"}
{"src_text": "潍县八景 其二 南溪垂钓", "tgt_text": "垂柳阴阴蘸碧溪，溪边钓叟坐苔矶。是非拨置纶竿外，閒看沙头白鹭飞。", "ctrl_text": "七言绝句"}
{"src_text": "潍县八景 其三 西山晴雪", "tgt_text": "晓云冬雪冻风残，一带西山尽可观。楼上凭栏凝望处，潺湲高列玉屏寒。", "ctrl_text": "七言绝句"}
{"src_text": "潍县八景 其四 孤峰夕照", "tgt_text": "一抹残阳碧映岑，孤峰倒影自成阴。牧童横笛归家去，鞭趁牛羊出远林。", "ctrl_text": "七言绝句"}
{"src_text": "潍县八景 其五 麓台秋月", "tgt_text": "银河漾漾净天街，碧月辉辉照麓台。台上读书燕太子，清光依旧向人来。", "ctrl_text": "七言绝句"}
{"src_text": "潍县八景 其六 青杨晴眺", "tgt_text": "秋风雨霁碧天凉，极目城楼逸兴长。几簇人家山色里，一川禾黍半苍黄。", "ctrl_text": "七言绝句"}
{"src_text": "题县令王从仕新建公宅", "tgt_text": "云斤月斧夜丁丁，大厦高堂不日成。窗户静涵秋月冷，檐槛高引晓风清。汤山岚气郁和气，冻水河声咏政声。五裤民歌怨来晚，好磨翠琰刻佳名。", "ctrl_text": "七言律诗"}
{"src_text": "吉州道中三首 其一", "tgt_text": "雪岭云冈望吉州，霜飞玉洁炫凝眸。黄堂屡听鸣琴者，万斛冰泉泻碧秋。", "ctrl_text": "七言绝句"}
{"src_text": "吉州道中三首 其二", "tgt_text": "行尽高山涉水涯，仙家缥渺隔明霞。扬鞭笑指桃源路，不用扁舟溯落花。", "ctrl_text": "七言绝句"}
{"src_text": "吉州道中三首 其三", "tgt_text": "涧壑昂藏郁翠松，半空清响伯夷风。顽廉懦立知谁听，夜雪深关骤玉骢。", "ctrl_text": "七言绝句"}
{"src_text": "过司马温公故居", "tgt_text": "力扶洙泗绝荆舒，卧久周南返故庐。向使诸公歌不哭，调停人似汉唐初。", "ctrl_text": "七言绝句"}
{"src_text": "嘉鱼县", "tgt_text": "堪羡嘉鱼邑，江山如画图。俗淳民讼简，地僻使星稀。僧寺临清濑，人家住翠微。市桥通远浦，时见一帆归。", "ctrl_text": "五言律诗"}
{"src_text": "元宵", "tgt_text": "春入东郊雪渐融，熙熙天气报年丰。万家灯火分明月，几处笙歌杂暖风。短发已无丹可黑，衰颜犹有酒能红。溪山容我閒来往，先具扁舟访钓翁。", "ctrl_text": "七言律诗"}
{"src_text": "舟次陵州", "tgt_text": "独坐浑如面壁禅，更无馀事恼心天。舟中唯载烹茶具，囊内犹存买酒钱。秋水经霜鱼自乐，晓林留月鹊堪怜。人生何必东山卧，老我烟霞屋数椽。", "ctrl_text": "七言律诗"}
{"src_text": "寄户部杨友直", "tgt_text": "柳绕柴扉水绕村，黄鹂初转已春分。东风吹散梨花雨，醉卧青山看白云。", "ctrl_text": "七言绝句"}
{"src_text": "直沽海口", "tgt_text": "极目沧溟浸碧天，蓬莱楼阁远相连。东吴转海输粳稻，一夕潮来集万船。", "ctrl_text": "七言绝句"}
{"src_text": "过河西务", "tgt_text": "霜满平堤柳渐凋，月移帆影过东桥。卧听柔橹鸣秋水，绝胜邻鸡报早朝。", "ctrl_text": "七言绝句"}
{"src_text": "重阳", "tgt_text": "战尽今秋见太平，西风多作北风声。不吹乌帽吹毡帽，篱下黄花笑不成。", "ctrl_text": "七言绝句"}
{"src_text": "上都寄许参政", "tgt_text": "野草侵阶水绕门，西风飒飒雨纷纷。小轩坐对炉薰冷，却忆溪南一片云。", "ctrl_text": "七言绝句"}
{"src_text": "长芦遇顺风", "tgt_text": "水声怒激春雷响，帆影轻随远雁飞。东望水云三百里，沙鸥待我钓鱼矶。", "ctrl_text": "七言绝句"}
{"src_text": "西郊晚眺", "tgt_text": "远寺僧归日欲沈，无边桑柘起层阴。牧童牛背閒横笛，却笑诗人马上吟。", "ctrl_text": "七言绝句"}
{"src_text": "通州东庵二首 其一", "tgt_text": "借榻禅房秋已深，碧云窗外弄清音。空阶落尽胡桃叶，霜满东篱菊有金。", "ctrl_text": "七言绝句"}
{"src_text": "通州东庵二首 其二", "tgt_text": "众鸟高栖万籁沈，老禅携月过东林。秋霜不染青莲色，想见乾坤太古心。", "ctrl_text": "七言绝句"}
{"src_text": "京都次马伯庸尚书韵二首 其一", "tgt_text": "滦水桥边御道西，酒旗閒挂暮檐低。春从绿树阴中老，云补青山阙处齐。画戟遥临青琐闼，紫骝解惜锦障泥。鸾凰自为明时出，宜傍上林高处栖。", "ctrl_text": "七言律诗"}
{"src_text": "京都次马伯庸尚书韵二首 其二", "tgt_text": "柳簇金沟蘸碧波，云深玉阙瞰重坡。凤凰曲奏钧天乐，乌鹊桥通织女河。万井闾阎春浩荡，六街车马晚坡陁。山人素有林泉兴，奈此承明夜直何。", "ctrl_text": "七言律诗"}
{"src_text": "丁卯校艺贡院作", "tgt_text": "席庐清昼列千袍，射策词场百战劳。明日京华春榜揭，蓬莱天近五云高。", "ctrl_text": "七言绝句"}
{"src_text": "秋怀", "tgt_text": "沙碛秋高宛马肥，哀笳一曲塞云飞。南都儿辈应相念，过尽征鸿犹未归。", "ctrl_text": "七言绝句"}
{"src_text": "题周曾秋塘图", "tgt_text": "水禽容与满晴溪，折苇枯荷澹夕晖。安得扁舟江上去，烟波相对两忘机。", "ctrl_text": "七言绝句"}
{"src_text": "春日郊行书与邓善之别五首 其一", "tgt_text": "在山水非清，出山水非浊。泉源但无壅，沧海端可学。", "ctrl_text": "五言绝句"}
{"src_text": "春日郊行书与邓善之别五首 其二", "tgt_text": "风急低卷帆，潮来直扶柁。我舟如我心，鸥鸟亦忘我。", "ctrl_text": "五言绝句"}
{"src_text": "春日郊行书与邓善之别五首 其三", "tgt_text": "动心趋蹶间，治气怜不早。缓步勿贪高，登山良有道。", "ctrl_text": "五言绝句"}
{"src_text": "春日郊行书与邓善之别五首 其四", "tgt_text": "东风吹纸鸢，众目看不眩。出处亦儿嬉，善收存一线。", "ctrl_text": "五言绝句"}
{"src_text": "春日郊行书与邓善之别五首 其五", "tgt_text": "文鸡照水影，五彩何缤纷。凤凰灵且瑞，在德不在文。", "ctrl_text": "五言绝句"}
{"src_text": "青青河畔草", "tgt_text": "青青河畔草，矫矫园中李。娟娟楼上妇，微微启玉齿。仰叹浮云驰，俯首理绿绮。自惜韶华姿，误身游侠子。", "ctrl_text": "五言律诗"}
{"src_text": "秋怀七首 其二", "tgt_text": "明珠杂鱼目，琬琰博羊皮。真有赝夺者，贵以贱易之。大巧不若拙，大黠不若痴。龙光閟华室，臭腐化神奇。", "ctrl_text": "五言律诗"}
{"src_text": "秋怀七首 其三", "tgt_text": "幽兰生当户，虽香为人锄。紫燕巢绮幕，虽美非安居。丰狐窃文柄，蒺藜掩嘉蔬。奈何将蹄涔，纳子以尾闾。", "ctrl_text": "五言律诗"}
{"src_text": "秋怀七首 其四", "tgt_text": "潇潇三日雨，苒苒度残暑。草木行变衰，岂不感节序。荒园有络纬，日夕促机杼。念汝戒衣裘，所思恨修阻。", "ctrl_text": "五言律诗"}
{"src_text": "秋怀七首 其六", "tgt_text": "蔡泽困牧豕，宁戚隐饭牛。古来贤达人，未遇多沈浮。任安惜去卫，王粲仍依刘。嗟嗟古人心，乃与今日侔。", "ctrl_text": "五言律诗"}
{"src_text": "秋怀七首 其七", "tgt_text": "士衡三间屋，元龙百尺楼。幽期在一壑，壮气横九州。坐令湖海豪，结束归林丘。秋风动丛薄，此念良悠悠。", "ctrl_text": "五言律诗"}
{"src_text": "孙逸夫书堂作", "tgt_text": "青山盘盘云气度，冈峦灭没互吞吐。柘林烟润茧行丝，荷荡水香鱼弄絮。人间化物日夜流，先生闭门双鬓秋。大隐从来著朝市，幽居况近城南楼。", "ctrl_text": "七言律诗"}
{"src_text": "山丹花歌", "tgt_text": "方壶圆峤蓬莱顶，七还九返龙虎鼎。药成夜半忽飞去，瑶草一枝光炯炯。九疑但识萼绿华，未识赤斧山图家。淮南鸡犬上天去，雌蝶雄蜂空啖花。", "ctrl_text": "七言律诗"}
{"src_text": "仆射山人山中四时词 其一", "tgt_text": "春风破寒入幽谷，残雪消时烧痕绿。林花斗日媚于颊，野蕨登盘甘胜肉。南漪新渌晴满湖，春来行乐何处无。一樽我欲就花饮，花下啼禽能劝沽。", "ctrl_text": "七言律诗"}
{"src_text": "仆射山人山中四时词 其二", "tgt_text": "草泥聒聒吠蝼蝈，枣花落尽桐阴密。舍南舍北棹缲车，山后山前闻打麦。新篁解箨来薰风，脱巾露坐双鬓鬔。清泉白石足佳处，人世炎炎如甑中。", "ctrl_text": "七言律诗"}
{"src_text": "仆射山人山中四时词 其三", "tgt_text": "西风萧萧群木槁，天外秋云净如扫。豆叶半枯鸿雁来，粳稻俱登鸡鹜饱。白云夜下天雨霜，破篱衰草啼寒螀。芋魁如盎茭白老，床头酒熟浮蛆香。", "ctrl_text": "七言律诗"}
{"src_text": "仆射山人山中四时词 其四", "tgt_text": "千林怒号北风恶，阶下纷纷堆败箨。野田日出散牛羊，茅屋天寒喧鸟雀。湿云筛下豆秸灰，谷口梅花开未开。明朝积玉深一丈，高卧闭门谁复来。", "ctrl_text": "七言律诗"}
{"src_text": "山居夏日", "tgt_text": "草长荒三径，桐阴满四邻。青春如过客，白日属閒人。迸笋争篱出，残花落地新。几时寻要术，吾亦学齐民。", "ctrl_text": "五言律诗"}
{"src_text": "迓卢疏斋肃政使", "tgt_text": "去年幕府雪晴时，诵得齑辛绝妙词。溪树迎人寒欲醒，春阳行处本无私。轮埋当道豺狼避，月到空山魍魉移。白发遗民思旧德，相看绣斧重褰帷。", "ctrl_text": "七言律诗"}
{"src_text": "次程子英金陵怀古", "tgt_text": "桃叶桃根乐府词，江南千里旧封畿。黄旗紫盖关兴废，东府西州有是非。故苑半随秋草没，征帆犹趁暮潮归。宝鞭夺得蛇矛断，梦破重营绕日晖。", "ctrl_text": "七言律诗"}
{"src_text": "述怀呈殿干碧梧友云", "tgt_text": "门巷萧萧叶拥篱，僻居尤自畏人知。读书未及半袁豹，问士谁当甲蔡尼。万壑风号天欲雪，一溪梅发梦寻诗。百年将半犹羁旅，可待麻鞋受拾遗。", "ctrl_text": "七言律诗"}
{"src_text": "次答兑峰殿干见寄", "tgt_text": "题得新诗寄所思，从公始恨十年迟。灯残暗壁虫催织，月满空庭鹊绕枝。客路飘零秋易感，老年情味夜偏知。江烟一舸芦花雪，还忆往年相别时。", "ctrl_text": "七言律诗"}
{"src_text": "春雨留胡振甫", "tgt_text": "故园春合早莺栖，堂下溪深水拍堤。十里桑畦蚕脱纸，一帘花雨燕争泥。年饥畎亩还堪隐，世难功名莫厌低。寂寞淮南门下士，赠君惟有数行啼。", "ctrl_text": "七言律诗"}
{"src_text": "题从兄希深书堂", "tgt_text": "衡檐睥睨压疏棂，平割黄山一半青。落日捲云随鹘没，黑风吹雨带龙腥。人间轩冕驹閒皂，身外乾坤水载萍。我政江湖子林壑，客星未减少微星。", "ctrl_text": "七言律诗"}
{"src_text": "陵阳歌", "tgt_text": "陵阳城头落日黄，陵阳城下水茫茫。楼中少妇吹羌管，时有北人思故乡。", "ctrl_text": "七言绝句"}
{"src_text": "城南", "tgt_text": "春阴黯淡蔽人家，野水新生尚露沙。客子未归寒食近，满城风雨落梨花。", "ctrl_text": "七言绝句"}
{"src_text": "游无为庵", "tgt_text": "竹埤杉垣记昔游，洞门花落石床幽。白云飞尽四山碧，黄鹤一声天地秋。", "ctrl_text": "七言绝句"}
{"src_text": "宫词十五首 其一", "tgt_text": "万国贡珍罗玉陛，九宾传赞捲珠帘。大明前殿筵所秩，勋贵先陈祖训严。", "ctrl_text": "七言绝句"}
{"src_text": "宫词十五首 其三", "tgt_text": "亲王上玺宴西宫，圣祚中兴庆会同。争捲珠帘齐仰望，瑞云捧日御天中。", "ctrl_text": "七言绝句"}
{"src_text": "宫词十五首 其四", "tgt_text": "四海升平一事无，常参已散集诸儒。传宣群玉看名画，先进开元纳谏图。", "ctrl_text": "七言绝句"}
{"src_text": "宫词十五首 其六", "tgt_text": "官家明日庆生辰，准备龙衣熨帖新。奉御进呈先取旨，隋珠错落间奇珍。", "ctrl_text": "七言绝句"}
{"src_text": "宫词十五首 其七", "tgt_text": "传宣太府颁宫锦，近侍承恩拜榻前。制得袍成天未晓，著来香殿贺新年。", "ctrl_text": "七言绝句"}
{"src_text": "宫词十五首 其八", "tgt_text": "凤城女乐拥祥烟，梵座春游浃管弦。齐望綵楼呼万岁，祥云只在五云边。", "ctrl_text": "七言绝句"}
{"src_text": "宫词十五首 其九", "tgt_text": "花明昼锦柳摇丝，仙岛陪銮濯禊时。曲水番成飞瀑下，逶迤银汉接清池。", "ctrl_text": "七言绝句"}
{"src_text": "宫词十五首 其十", "tgt_text": "儒臣春直奎章阁，玉陛牙牌报未时。仙仗已回东内去，牡丹花畔得围棋。", "ctrl_text": "七言绝句"}
{"src_text": "宫词十五首 其十一", "tgt_text": "玉椀调冰涌雪花，金丝缠扇绣红纱。綵笺御制题端午，敕送皇姑公主家。", "ctrl_text": "七言绝句"}
{"src_text": "宫词十五首 其十二", "tgt_text": "观莲太液汎兰桡，翡翠鸳鸯戏碧苕。说与小娃牢记取，御衫绣作满池娇。", "ctrl_text": "七言绝句"}
{"src_text": "宫词十五首 其十三", "tgt_text": "珠宫锡宴庆迎祥，丽日初随綵线长。太史院官新进历，榻前一一赐诸王。", "ctrl_text": "七言绝句"}
{"src_text": "宫词十五首 其十五", "tgt_text": "玉漏藏机水暗流，真珠射日动灯毬。偶人自解开青琐，高拱龙床报晓筹。", "ctrl_text": "七言绝句"}
{"src_text": "宫词十首 其一", "tgt_text": "徽仪阁内制春衣，日长倦绣立彤闱。奚官折送杏花去，笑看玉阶胡蝶飞。", "ctrl_text": "七言绝句"}
{"src_text": "宫词十首 其三", "tgt_text": "奉常告吉礿初冬，太室精禋一念通。传旨外廷休奏事，今朝天子坐斋宫。", "ctrl_text": "七言绝句"}
{"src_text": "宫词十首 其四", "tgt_text": "□华阁后春归早，百种名花腊日开。为是君王行不到，园官讲殿进盆梅。", "ctrl_text": "七言绝句"}
{"src_text": "宫词十首 其五", "tgt_text": "千嵓雨过翠玲珑，太液池边看綵虹。何处蓬莱通弱水，仪天殿在画桥东。", "ctrl_text": "七言绝句"}
{"src_text": "宫词十首 其六", "tgt_text": "中书已奏新除了，押宝还催内閤开。斜插白麻龙篆湿，近臣当殿谢恩来。", "ctrl_text": "七言绝句"}
{"src_text": "宫词十首 其八", "tgt_text": "皇心简注勋臣旧，未有人知拟拜除。宣索綵笺濡玉笔，榻前先命小臣书。", "ctrl_text": "七言绝句"}
{"src_text": "宫词十首 其九", "tgt_text": "夜深回步玉阑东，香烬龙煤火尚红。折得海棠无觅处，依然遗却月明中。", "ctrl_text": "七言绝句"}
{"src_text": "长信宫秋词", "tgt_text": "羊车声远意徒劳，望断长门月影高。犹恐九霄风露早，明朝拟送衮龙袍。", "ctrl_text": "七言绝句"}
{"src_text": "和许彦温宫词", "tgt_text": "暖吹生香花半吐，三十六宫传笑语。雕阑并倚弄新春，翠裕不管沾微雨。小娃相对学吹簧，云母屏风白玉堂。中贵传宣日将暮，不省秋闺断寸肠。", "ctrl_text": "七言律诗"}
{"src_text": "汉长门词四首 其一", "tgt_text": "阿娇初入汉宫时，金屋承欢春昼迟。欲学新妆重览镜，如今羞画翠蛾眉。", "ctrl_text": "七言绝句"}
{"src_text": "汉长门词四首 其二", "tgt_text": "翠华明日游仙苑，为报春风候六龙。妾貌如花翻被妒，莫教花貌似奴容。", "ctrl_text": "七言绝句"}
{"src_text": "汉长门词四首 其三", "tgt_text": "梧桐秋雨滴昭阳，不忿灯花故近床。欲下罗帏宫漏永，细看当日绣鸳鸯。", "ctrl_text": "七言绝句"}
{"src_text": "汉长门词四首 其四", "tgt_text": "名花倾国占宫闱，香损僝风傍路飞。却忆夜来宫里事，箧中未熨衮龙衣。", "ctrl_text": "七言绝句"}
{"src_text": "题风雨泊舟图", "tgt_text": "春风桂楫木兰舟，欲采芳蘅不自由。浅濑潾潾吹暮雨，苍梧云冷易生愁。", "ctrl_text": "七言绝句"}
{"src_text": "题虢国走马图", "tgt_text": "月淡花浓酒半消，沈香亭暖度箫韶。传宣趣赐飞龙马，虢国夫人早入朝。", "ctrl_text": "七言绝句"}
{"src_text": "题金国端箭人马卷", "tgt_text": "毡帐雪花寒，单于夜不还。分弓传令肃，明日猎天山。", "ctrl_text": "五言绝句"}
{"src_text": "题赵松雪画马", "tgt_text": "沙场万里贰师还，天马如云入汉关。当日丹青谁第一？为传神骏落人间。", "ctrl_text": "七言绝句"}
{"src_text": "题小景便面", "tgt_text": "渚宫正在绿杨西，凤管龙笙法曲齐。宋玉赋成争讽咏，荷花深处起凫鹥。", "ctrl_text": "七言绝句"}
{"src_text": "题翠瓶色梅图", "tgt_text": "玻瓈瓶暖翠痕深，萼绿仙人出上林。不放春风吹绣閤，妆魂无语昼喑喑。", "ctrl_text": "七言绝句"}
{"src_text": "题朱泽民临李营丘寒林图", "tgt_text": "高林曾记旧黄昏，下笔生春昼掩门。剑器低昂动山岳，翠蛾谁解忆公孙。", "ctrl_text": "七言绝句"}
{"src_text": "题从子伦画雪景便面", "tgt_text": "千山雪月绕渔矶，寒沁船窗酒晕微。魂断翠禽香入梦，梅花应笑美人归。", "ctrl_text": "七言绝句"}
{"src_text": "题赵仲穆画桃花马", "tgt_text": "桃花出水映连钱，太液新酣绿树烟。催赐金鞍调得稳，翠华明日幸温泉。", "ctrl_text": "七言绝句"}
{"src_text": "题商寿岩画山水", "tgt_text": "集贤曾画嘉熙服，敕赐黄金拜舞归。从此人间重山水，清泉白石转晴晖。", "ctrl_text": "七言绝句"}
{"src_text": "题明雪窗画兰", "tgt_text": "清事相过日应酬，山僧信笔动新秋。王孙遗法风流在，解使平台石点头。", "ctrl_text": "七言绝句"}
{"src_text": "笔生沈日新来求书就写旧诗以寄", "tgt_text": "沈生笔妙能随意，曾记蓬莱应制时。三十六宫花漠漠，玉阶研露写新词。", "ctrl_text": "七言绝句"}
{"src_text": "墨工林松泉来求荐就写寄", "tgt_text": "先朝谁进林家墨，曾试龙楼凤饼新。玉砚光华云彩动，殿中书诏赐功臣。", "ctrl_text": "七言绝句"}
{"src_text": "赠相士王生", "tgt_text": "不见王生二十年，武夷山下看清泉。南柯梦里犹相问，台贮黄金可赴燕。", "ctrl_text": "七言绝句"}
{"src_text": "赠周信之教授", "tgt_text": "霞蒸春暖丹初熟，许我刀圭未暇寻。只在鸳鸯湖上住，杏花种得满园林。", "ctrl_text": "七言绝句"}
{"src_text": "题雪溪逵上人像于玉山草堂", "tgt_text": "道人曾宿灵隐寺，能画寺前山意秋。古木立猿啼夜月，下有清泉如玉流。", "ctrl_text": "七言绝句"}
{"src_text": "明月歌送僧东游", "tgt_text": "上人忤世祇好游，蹴蹋空翠凌清秋。时人问之寂无语，明月在天惟点头。吴山越峤皆明月，桂树相随渡东浙。烦师问讯吾故居，山近琼台瞰双阙。", "ctrl_text": "七言律诗"}
{"src_text": "赠匡庐山人", "tgt_text": "道人欲筑希夷室，自向身中炼火丹。何日朝元游绛阙，九霄回首月华寒。", "ctrl_text": "七言绝句"}
{"src_text": "题匡庐山人所藏云松图于玉山书舍", "tgt_text": "幽人结屋庐山侧，卧看九江天际来。白云万壑青松老，时抚丝桐坐绿苔。", "ctrl_text": "七言绝句"}
{"src_text": "题周文矩画太真攀鞍图", "tgt_text": "春风别院奏笙歌，妃子攀鞍转晓波。不信开元太平日，香魂沦落马嵬坡。", "ctrl_text": "七言绝句"}
{"src_text": "题赵松雪画扶弹图", "tgt_text": "夜合花开昼漏迟，王孙游骑出平堤。玉鞭缓策青林下，回首风前听子规。", "ctrl_text": "七言绝句"}
{"src_text": "题赵松雪春山图", "tgt_text": "落花飞絮春日间，散策深林独往还。□成应对□人语，好似西湖西畔山。", "ctrl_text": "七言绝句"}
{"src_text": "题赵仲穆画", "tgt_text": "草堂仍著薜萝遮，地僻林深有此家。只道春风吹不到，门前依旧落松花。", "ctrl_text": "七言绝句"}
{"src_text": "题李遵道画扇", "tgt_text": "江清地僻野人家，门外桥通石径斜。不信东华尘十丈，万山晴雪看梨花。", "ctrl_text": "七言绝句"}
{"src_text": "题道士黄松瀑诗帖后", "tgt_text": "道人下笔重黄金，尚忆宫墙古木深。独倚阑干挥老泪，江山风雨动哀吟。", "ctrl_text": "七言绝句"}
{"src_text": "题达兼善书渔庄篆文", "tgt_text": "閒居正忆龙头客，喜见秦人小篆文。便到山中看摹勒，已?十日卧寒云。", "ctrl_text": "七言绝句"}
{"src_text": "题米元章海岳庵图", "tgt_text": "我弃朝归海岳庵，千岩万壑绕江南。先生预拟归来计，不待临风雪满簪。", "ctrl_text": "七言绝句"}
{"src_text": "题米元晖山水", "tgt_text": "帝乡春日曾舒卷，溪馆秋风每见之。处处云生山似画，年年老去鬓如丝。", "ctrl_text": "七言绝句"}
{"src_text": "题渔父图", "tgt_text": "黄金不用买骅骝，十丈红尘没马头。好买扁舟逐渔父，一江春雨看浮沤。", "ctrl_text": "七言绝句"}
{"src_text": "题张萱画横笛士女", "tgt_text": "纤手锵宫徵，纱痕薄暮霞。画眉人去后，深院落梅花。", "ctrl_text": "五言绝句"}
{"src_text": "题黄筌画红蕉十二红", "tgt_text": "故国三千里，名禽十二红。白头供奉在，挥泪湿东风。", "ctrl_text": "五言绝句"}
{"src_text": "题芙蓉画眉", "tgt_text": "谁道秋容澹，名花带露秾。画眉声欲碎，莫放晓妆慵。", "ctrl_text": "五言绝句"}
{"src_text": "题边武画苍松图", "tgt_text": "疏竹摇秋雨，苍松凝晚烟。王孙归未得，谁复效春妍。", "ctrl_text": "五言绝句"}
{"src_text": "题周文矩画熨帛士女", "tgt_text": "熨开香雾细裁缝，蜀锦吴绫五色秾。云母屏前秋冷澹，自将纤手折芙蓉。", "ctrl_text": "七言绝句"}
{"src_text": "题拜石图", "tgt_text": "麾斥烟霞世莫俦，须江太守独清流。庭前见石即下拜，石若有情应点头。", "ctrl_text": "七言绝句"}
{"src_text": "题王仁寿画驼", "tgt_text": "西域降王朝正朔，名驼载玉晓连山。两峰残雪随羌鼓，万里流沙攲汉关。仗内垂铃珠错落，驾头蒙背锦斓斑。汝南粉本□□□，宁识如今满世间。", "ctrl_text": "七言律诗"}
{"src_text": "题姚娄东所藏平台寒林图", "tgt_text": "古木寒林欲断魂，家山落日近黄昏。相从便问桃源路，绝顶人行何处村。", "ctrl_text": "七言绝句"}
{"src_text": "题赵子固画墨兰", "tgt_text": "王子当时倚玉楼，飘萧翰墨足风流。人间自有清香种，不逐湘累一样愁。", "ctrl_text": "七言绝句"}
{"src_text": "题李息斋画竹 其一", "tgt_text": "仙客挥毫不可招，绿云犹绕翠蕤飘。天风吹醒丹渊梦，冉冉青鸾下九霄。", "ctrl_text": "七言绝句"}
{"src_text": "题李息斋画竹 其二", "tgt_text": "深宫雨过长苔痕，谁忆羊车旧日恩。惟有集贤癯学士，一枝漠漠记黄昏。", "ctrl_text": "七言绝句"}
{"src_text": "题李息斋画竹 其三", "tgt_text": "笔端随意长清标，疏叶生风剪剪飘。羸马城南看新笋，雨馀初散集贤朝。", "ctrl_text": "七言绝句"}
{"src_text": "题李息斋画竹 其四", "tgt_text": "使君弭节毗陵日，屏障家家有画图。何似小窗横幅好，青鸾双过洞庭湖。", "ctrl_text": "七言绝句"}
{"src_text": "题郭元方画海棠蛱蝶", "tgt_text": "名花楚楚近清尊，蛱蝶春生五色痕。金屋琼窗无锁钥，蓬莱飞坠太真魂。", "ctrl_text": "七言绝句"}
{"src_text": "题苏叔党画竹石", "tgt_text": "别墅促煎茶，溪边路不赊。蓝桥曾种玉，春笋出仙家。", "ctrl_text": "五言绝句"}
{"src_text": "题武洞清阿罗汉像", "tgt_text": "天厨送食鹿衔花，口诵恒河沙复沙。独立虚空无所住，石桥西畔老夫家。", "ctrl_text": "七言绝句"}
{"src_text": "题钱舜举画杏花", "tgt_text": "一枝繁杏逞妖娆，曾向东风杨柳腰。金水河边三十里，落红如雨玉骢骄。", "ctrl_text": "七言绝句"}
{"src_text": "张叔厚白描乘鸾仙", "tgt_text": "秦台缥缈近天涯，红露霏霏隔绛纱。萧史不归春欲老，吹箫祇在碧桃花。", "ctrl_text": "七言绝句"}
{"src_text": "题周昉画荔枝宫女图", "tgt_text": "骊山宫殿九天开，盘出轻红破玉腮。中使传宣催驿骑，宫娥报道荔枝来。", "ctrl_text": "七言绝句"}
{"src_text": "题李遵道画竹", "tgt_text": "秋风满纸老黄华，元气淋漓攲复斜。应是黄岩癯太守，青鞋时过野人家。", "ctrl_text": "七言绝句"}
{"src_text": "题温日观画蒲萄", "tgt_text": "学士同趋青琐闼，中人捧出赤瑛盘。丹墀拜赐天颜喜，翠袖携归月色寒。", "ctrl_text": "七言绝句"}
{"src_text": "题从子伦写生芍药于玉山佳处", "tgt_text": "九十春光事已非，翻阶红药尚天机。画工点染成生色，说与东君少待归。", "ctrl_text": "七言绝句"}
{"src_text": "题王元章写红梅花", "tgt_text": "姑射燕支衬露华，一枝楚楚进天家。君王不作梁园梦，金水河边厌杏花。", "ctrl_text": "七言绝句"}
{"src_text": "题冯子振横幅荷花图", "tgt_text": "水殿风生酒力微，三千宫女绿荷衣。美人应妒花随去，月上瑶阶未肯归。", "ctrl_text": "七言绝句"}
{"src_text": "题卢益脩画水仙花", "tgt_text": "煖琼柔翠晓慵妆，香损鸳鸯瓦上霜。帝子愁多春梦远，佩摇明月近潇湘。", "ctrl_text": "七言绝句"}
{"src_text": "题宋好古绿竹图", "tgt_text": "仙子相邀驾綵鸾，瑶池玄圃拾琅玕。却怜宋玉多才思，貌得森森翠羽寒。", "ctrl_text": "七言绝句"}
{"src_text": "题宋徽宗画柔条雨燕", "tgt_text": "双双紫燕承恩重，立尽柔条活欲栖。莫忘六宫春雨暮，珠帘捲处不曾低。", "ctrl_text": "七言绝句"}
{"src_text": "春直奎章阁二首 其一", "tgt_text": "旋拆黄封日铸茶，玉泉新汲味幽嘉。殿中今日无宣唤，閒捲珠帘看柳花。", "ctrl_text": "七言绝句"}
{"src_text": "春直奎章阁二首 其二", "tgt_text": "春来琼岛花如锦，红雾霏霏张九天。底事君王稀幸御，儒臣日日待经筵。", "ctrl_text": "七言绝句"}
{"src_text": "元日会朝大明宫", "tgt_text": "轩冕朝元涌翠埃，中天鸡唱内门开。云开五凤层楼矗，日绕群龙法驾来。谒者引班联宝带，上公称寿进金杯。撞钟告罢宫花侧，人指儒冠锡宴回。", "ctrl_text": "七言律诗"}
{"src_text": "次杜德常典签玉泉寺秋日感怀韵五首 其一", "tgt_text": "万骑时巡九月回，年年望幸寺门开。儿童不识髯龙远，犹问君王几日来。", "ctrl_text": "七言绝句"}
{"src_text": "次杜德常典签玉泉寺秋日感怀韵五首 其二", "tgt_text": "玉殿珠楼漾水光，翠华来幸拂天香。高皇魂魄应思沛，时有祥云护此方。", "ctrl_text": "七言绝句"}
{"src_text": "次杜德常典签玉泉寺秋日感怀韵五首 其三", "tgt_text": "贝叶空闻驮白马，金根不复驾苍虬。当时迎日花如锦，一片人间逐水流。", "ctrl_text": "七言绝句"}
{"src_text": "次杜德常典签玉泉寺秋日感怀韵五首 其四", "tgt_text": "锦缆牙樯天上移，美人争挽绿杨枝。如今泪洒西风急，采尽蘋花晚欲吹。", "ctrl_text": "七言绝句"}
{"src_text": "次杜德常典签玉泉寺秋日感怀韵五首 其五", "tgt_text": "萦波翠荇牵秋恨，泣露红蕖落晓芳。惟有旧时西岭月，自移阁影过朱墙。", "ctrl_text": "七言绝句"}
{"src_text": "送尚医林邦献归天台省亲", "tgt_text": "尝药事亲师华扁，玉函方秘得真传。采芝曾斸琼台月，煮朮时飘碧海烟。几载尚医留帝里，一朝归省上江船。五云阁吏今华发，为报桃花洞里仙。", "ctrl_text": "七言律诗"}
{"src_text": "赠医者徐复庵", "tgt_text": "人说徐卿有奇术，京华视病觅诗酬。能知梦里钧天乐，戏作壶中遁世游。客馆守丹和月坐，名山采药带云收。有人来问阳初复，杜若春风江上洲。", "ctrl_text": "七言律诗"}
{"src_text": "送王诚夫赴无锡知州", "tgt_text": "黄金横带烂辉光，出守宁辞道路长。鹓序久陪苍水使，凤池曾赴紫薇郎。双旌坐镇清溪月，列戟看凝宴寝香。肯汲惠山泉见寄，青春煮茗当还乡。", "ctrl_text": "七言律诗"}
{"src_text": "题安僧元帅远景亭", "tgt_text": "东河亭子凭高爽，俯瞰平原绕茂林。沧海月生朱栱湿，秦山云起绣帘阴。梦回春渚钟声小，目倦晴空雁影沈。谁似诗书老元帅，清时于此写丹心。", "ctrl_text": "七言律诗"}
{"src_text": "潞阳客舍和储生韵", "tgt_text": "逆旅栖迟笔砚香，柳车底事恋文章。云拖鸿雁生秋色，月冷鱼龙涌夜光。恸哭有谁怜贾谊，形容已老似冯唐。风沙忽遇江南客，佳句犹期万里骧。", "ctrl_text": "七言律诗"}
{"src_text": "送秘书掾李道济之峡州知事", "tgt_text": "馆閤论交久，都门出饯迟。同为游宦客，忍赋送行诗。蜀道传鹦鹉，江亭叫子规。地偏公事少，峡外看舟移。", "ctrl_text": "五言律诗"}
{"src_text": "送李教授之湖州", "tgt_text": "水精宫里寻春处，天目山前看月时。隔岸园亭俱可爱，旧时风物未全衰。广文游宦诗如锦，博士淹留鬓欲丝。欲谢君恩无寸补，他年杜牧去应迟。", "ctrl_text": "七言律诗"}
{"src_text": "送达兼善赴南台御史", "tgt_text": "杨花满堤春已暮，况是都门送客时。共陪鳷鹊方自慰，远乘骢马令人思。汀州水阔生杜若，山驿云深啼子规。东南此去须行志，斗米七千人苦饥。", "ctrl_text": "七言律诗"}
{"src_text": "俞希声置竹石于几案间名曰小山阴山阴吾之故乡不能无题", "tgt_text": "昔年曾在山阴住，不谓山阴到此堂。苍苔翠竹汝所好，白石清泉吾故乡。禹穴有怀游太史，鉴湖无复赐知章。张帆明日竟东下，雨过西兴树影凉。", "ctrl_text": "七言律诗"}
{"src_text": "题画蕙", "tgt_text": "一干生数花，春风折香玉。持之赠所思，幽人在空谷。", "ctrl_text": "五言绝句"}
{"src_text": "题灵壁石", "tgt_text": "翠滑烟虚小洞天，一辞泗水不知年。君王半醉宣和殿，曾见惊尘落舞筵。", "ctrl_text": "七言绝句"}
{"src_text": "题赵承旨墨竹", "tgt_text": "阊阖风来玉佩珊，洞庭秋入泪痕斑。至元朝士今谁在？翰墨风流满世间。", "ctrl_text": "七言绝句"}
{"src_text": "题唐子华画秋江亭子", "tgt_text": "林皋霜老红初冷，岩畔烟虚翠欲消。记得山阴曾访隐，一筇秋色度溪桥。", "ctrl_text": "七言绝句"}
{"src_text": "题从子伦画南山晓霁图", "tgt_text": "少年曾殢南山胜，画舫笙歌日日来。第二桥边春水满，晓晴芳树散轻埃。", "ctrl_text": "七言绝句"}
{"src_text": "题山谷咏马诗帖后", "tgt_text": "道山书困下阶立，曾见先朝十二闲。紫翠楼台秋雨后，清诗零落向人间。", "ctrl_text": "七言绝句"}
{"src_text": "闺中词写寄三首 其一", "tgt_text": "阶前萱草可忘忧，底事王孙尚远游。却笑去年新种竹，锦绷已露竹根头。", "ctrl_text": "七言绝句"}
{"src_text": "闺中词写寄三首 其二", "tgt_text": "物华生意隔湘帘，睡起残妆思更酣。微笑竟穿花畔去，背人低语折宜男。", "ctrl_text": "七言绝句"}
{"src_text": "闺中词写寄三首 其三", "tgt_text": "四月新笋长，五月萱草开。日长深院静，独自步苍苔。", "ctrl_text": "五言绝句"}
{"src_text": "偶成三绝写上就□匡庐山人 其一", "tgt_text": "□华云影漾中郊，光曜纷纭动翠旓。玉笛夜吹山石裂，有人骑鹤过三茅。", "ctrl_text": "七言绝句"}
{"src_text": "偶成三绝写上就□匡庐山人 其二", "tgt_text": "放日轻霞破晓阴，北窗徙倚听龙吟。光摇翡翠蓬山远，浪拥玻瓈贝阙深。", "ctrl_text": "七言绝句"}
{"src_text": "偶成三绝写上就□匡庐山人 其三", "tgt_text": "青鸟当时养得驯，碧梧露下覆清晨。纱窗忽见秋如许，应有蛾眉忆远人。", "ctrl_text": "七言绝句"}
{"src_text": "寓题寄玉山", "tgt_text": "溪行何处是仙家，谷口逢君日未斜。隔岸云深相借问，青松望极有桃花。", "ctrl_text": "七言绝句"}
{"src_text": "玉山书画楼口占", "tgt_text": "红颜欲醉倚高楼，玉管声中桂子秋。如此江山不归去，冷云风急卧扁舟。", "ctrl_text": "七言绝句"}
{"src_text": "春日偶成戏简玉山人", "tgt_text": "爱君谈笑俱清绝，昨日相逢是几回。春色不将尘事恼，杏花移得上窗来。", "ctrl_text": "七言绝句"}
{"src_text": "姚娄东往武林和玉山韵以送", "tgt_text": "我欲从君马首东，钱塘湖上看东风。六桥歌舞欢娱地，万井楼台深淡中。", "ctrl_text": "七言绝句"}
{"src_text": "至顺初上尝御奎章阁太禧使明理董阿中书左丞赵世安大司农卿哈剌八儿侍上从容询求江南之士臣九思以韩性张翥应诏上曰俟修皇朝经世大典毕卿至江南刊梓时可亲为朕召此二人者来试之馆阁臣九思再拜曰幸甚后有近臣自南使还者上问此二人其人亦曰佳士上颇悦后竟因循遂隔今举事玉山思之泫然流涕玉山请诗以纪因为四十字以寄二子云", "tgt_text": "二美人间少，胡为沧海涯。文章联璧贵，声誉九重知。宣室今无召，丘园谩有诗。苍梧云叆叆，回首泪空垂。", "ctrl_text": "五言律诗"}
{"src_text": "题黄筌梅花山茶野禽图", "tgt_text": "萼绿仙人白玉冠，霞裙辉映碧云团。芳禽惯听吹箫暖，偎遍春丛午睡阑。", "ctrl_text": "七言绝句"}
{"src_text": "题赵昌画牡丹鹁鸽", "tgt_text": "雕阑玉砌旧承恩，轻吹凝香瑞霭温。宫女传言妃子笑，笑看驯鸽出金盆。", "ctrl_text": "七言绝句"}
{"src_text": "余旧为顾长卿作梅竹图明年其弟仲瑛于姚子章席上索题遂成口号云", "tgt_text": "晴雪禁梅蕊，春风袅竹枝。美人应失笑，记得捲帘时。", "ctrl_text": "五言绝句"}
{"src_text": "酬陆友仁城南杂诗十首 其一", "tgt_text": "尺五城南瑞霭浮，曾陪玉辂祀圜丘。太平礼乐逢昌运，亲见嘉禾屡有秋。", "ctrl_text": "七言绝句"}
{"src_text": "酬陆友仁城南杂诗十首 其二", "tgt_text": "尺五城南神御殿，云笼金碧半天开。羹墙每极终身慕，万乘旌旗拂晓来。", "ctrl_text": "七言绝句"}
{"src_text": "酬陆友仁城南杂诗十首 其三", "tgt_text": "尺五城南老圃家，牡丹如斗眩朝霞。君王宴坐奎章阁，中使人间不买花。", "ctrl_text": "七言绝句"}
{"src_text": "酬陆友仁城南杂诗十首 其四", "tgt_text": "尺五城南暖始开，柳林阅武振芳埃。鹘起鴐鹅天际落，侍臣□庙献鲜来。", "ctrl_text": "七言绝句"}
{"src_text": "酬陆友仁城南杂诗十首 其五", "tgt_text": "尺五城南悯忠阁，平壤归来有所思。魏徵不作碑已仆，朝廷久乏谏诤姿。", "ctrl_text": "七言绝句"}
{"src_text": "酬陆友仁城南杂诗十首 其六", "tgt_text": "尺五城南故国基，武元皇帝有穹碑。苔痕手剥推终始，载记当年备拾遗。", "ctrl_text": "七言绝句"}
{"src_text": "酬陆友仁城南杂诗十首 其七", "tgt_text": "尺五城南可垦田，势随高下接平川。十年沃野连千里，能减东吴漕运船。", "ctrl_text": "七言绝句"}
{"src_text": "酬陆友仁城南杂诗十首 其八", "tgt_text": "尺五城南古寺深，燕台陈迹贮黄金。几回独立斜阳外，数尽归鸦月满林。", "ctrl_text": "七言绝句"}
{"src_text": "酬陆友仁城南杂诗十首 其九", "tgt_text": "尺五城南望帝都，孤臣去国意踌躇。箧中尚有忠臣疏，不是相如封禅书。", "ctrl_text": "七言绝句"}
{"src_text": "酬陆友仁城南杂诗十首 其十", "tgt_text": "尺五城南话往年，妆台明月媚华筵。欢娱未了闻笳鼓，岐国双娥锁翠烟。", "ctrl_text": "七言绝句"}
{"src_text": "寄题听竹亭", "tgt_text": "送客题诗学楚歌，君归听竹楚山阿。苍竿已觉逢秋劲，乱叶翻疑入梦多。月满潇湘初鼓瑟，风回阊阖旧鸣珂。杖藜作伴清心耳，惆怅如今鬓已皤。", "ctrl_text": "七言律诗"}
{"src_text": "送陈玉林南还二首 其一", "tgt_text": "谢安墩上新亭好，玉斧鸾旌记旧游。五采已瞻天子气，六龙初起帝王州。元戎谈笑收京阙，阿阁论思侍冕旒。归卧沧江今白发，鼎湖云断使人愁。", "ctrl_text": "七言律诗"}
{"src_text": "送陈玉林南还二首 其二", "tgt_text": "龙去亭空思惘然，道人和泪话当年。珠宫锡号开三岛，金榜承恩自九天。花落御床沾宿雾，苔生辇路湿苍烟。春来怕渡秦淮水，处处青林啼杜鹃。", "ctrl_text": "七言律诗"}
{"src_text": "送陈孟宾归九江省亲", "tgt_text": "籍甚声华翰墨场，白云飞处思凄凉。滥分七略陪天禄，因识诸儒载奉常。游客久瞻金阙近，归舟贪看锦屏张。太平天子行封禅，莫滞周南岁月长。", "ctrl_text": "七言律诗"}
{"src_text": "送赵编修使秦蜀代祠岳渎", "tgt_text": "岳渎由来崇祀典，岁遣使官达精禋。谈经暂辞白虎殿，持节非致碧鸡神。锦绣秦川怀往日，兵戈蜀道嗟遗民。敛福苍生待归奏，未央前席进儒臣。", "ctrl_text": "七言律诗"}
{"src_text": "苏文忠天际乌云卷九首 其一", "tgt_text": "山中覆鹿拾蕉叶，眼底生花二月明。不道人生俱梦里，新诗犹话梦中情。", "ctrl_text": "七言绝句"}
{"src_text": "苏文忠天际乌云卷九首 其二", "tgt_text": "绿窗度曲初含笑，银甲弹筝不露尖。人生莫待头如雪，华屋春宵酒屡添。", "ctrl_text": "七言绝句"}
{"src_text": "苏文忠天际乌云卷九首 其三", "tgt_text": "云中初下势如惊，白凤蹁跹雪色翎。多少旧游歌舞地，不堪回首又重经。", "ctrl_text": "七言绝句"}
{"src_text": "苏文忠天际乌云卷九首 其四", "tgt_text": "桃花扇底露唇红，不复梳妆与众同。一曲山香春去也，荼蘼无语谢东风。", "ctrl_text": "七言绝句"}
{"src_text": "苏文忠天际乌云卷九首 其五", "tgt_text": "一颗摩尼不染尘，瑶池玄圃度千春。寥阳殿里云深处，谁是当时解佩人。", "ctrl_text": "七言绝句"}
{"src_text": "苏文忠天际乌云卷九首 其六", "tgt_text": "三月旌旗幸玉泉，牙樯锦缆御龙船。千官车骑如云涌，杨柳梢头月色娟。", "ctrl_text": "七言绝句"}
{"src_text": "苏文忠天际乌云卷九首 其七", "tgt_text": "长忆眉庵鹤发翁，旧时阿阁赞皇风。如今流落那堪说，黼黻文章似梦中。", "ctrl_text": "七言绝句"}
{"src_text": "苏文忠天际乌云卷九首 其八", "tgt_text": "鼓瑟湘灵欲断魂，洞庭风浪不堪论。遥知旧赐宫袍锦，双袖龙钟总泪痕。", "ctrl_text": "七言绝句"}
{"src_text": "苏文忠天际乌云卷九首 其九", "tgt_text": "兴圣宫中坐落花，诗成应制每相誇。庐山面目秋来好，自杖青藜步白沙。", "ctrl_text": "七言绝句"}
{"src_text": "题雪泉三首 其一", "tgt_text": "山中积雪清如许，况是石矶临碧湍。好似瑶池归较晚，九霄骑鹤不禁寒。", "ctrl_text": "七言绝句"}
{"src_text": "题雪泉三首 其二", "tgt_text": "雪里寒泉喷薜萝，幽人于此可高歌。骊山底事融阴火，却与三郎浴翠娥。", "ctrl_text": "七言绝句"}
{"src_text": "题雪泉三首 其三", "tgt_text": "寒梅几树近山堂，映雪临流正吐芳。汲得泉归和雪煮，地炉茶熟带清香。", "ctrl_text": "七言绝句"}
{"src_text": "有所思", "tgt_text": "云帆何处是天涯，辽海茫茫不见家。况是园林春已暮，有谁明日主残花。", "ctrl_text": "七言绝句"}
{"src_text": "初夏即事", "tgt_text": "绿杨袅袅雨初晴，浴罢兰汤尚宿酲。帘卷流苏通乳燕，薰风楼阁看生成。", "ctrl_text": "七言绝句"}
{"src_text": "山馆", "tgt_text": "山馆无人日日开，岩深林密晓猿哀。移文恐到人间世，羸马春风独自来。", "ctrl_text": "七言绝句"}
{"src_text": "记梦", "tgt_text": "月色如银满碧空，扶摇九万蹋西风。梦魂不解寒生粟，直与秋毫挂影中。", "ctrl_text": "七言绝句"}
{"src_text": "送泽天泉上人", "tgt_text": "湖外三天竺，溪边九里松。禅心秋寺月，诗思晚林钟。齐己名无敌，支郎说有宗。京华同惜别，泽国几时逢。", "ctrl_text": "五言律诗"}
{"src_text": "春日病起看花走笔呈座上诸友", "tgt_text": "几日不出门，花开已如许。锦绣薄流霞，胭脂透疏雨。煖生蝴蝶梦，风淡鸳鸯浦。底事远游人，鸥边荡柔橹。", "ctrl_text": "五言律诗"}
{"src_text": "半月楼", "tgt_text": "蛾眉山色凝秋碧，山下云连镜湖湿。万里青天月半规，十二楼头夜吹笛。满庭桂树仙人家，玉兔捣药来红霞。青莲居士下东海，祇在蓬莱扫落花。", "ctrl_text": "七言律诗"}
{"src_text": "汉宫祠", "tgt_text": "汉宫花发乱莺啼，望断霓旌意欲迷。莫种梧桐贪倚翠，雨声长在玉阶西。", "ctrl_text": "七言绝句"}
{"src_text": "送王止善入京", "tgt_text": "君到金华怯暮暮，御沟波暖绿粼粼。城南牡丹大如斗，马上葡萄能醉人。", "ctrl_text": "七言绝句"}
{"src_text": "太白画像", "tgt_text": "玻瓈潋滟酌蒲萄，独擅瑶台志气高。院吏持归青琐静，海棠移月上宫袍。", "ctrl_text": "七言绝句"}
{"src_text": "米元章画像", "tgt_text": "宝晋斋中春日长，旧时宫砚墨痕香。海棠花发黄鹂语，临到兰亭第几行。", "ctrl_text": "七言绝句"}
{"src_text": "题光孝寺讷无言长老所藏宇南画龙", "tgt_text": "道人画龙龙绝奇，何处人间曾见之。上京清暑朝初退，太液池边看雨时。", "ctrl_text": "七言绝句"}
{"src_text": "墨竹", "tgt_text": "生意满孤根，香凝粉节痕。惊看雷雨夕，化作老龙孙。", "ctrl_text": "五言绝句"}
{"src_text": "题汲水美人图", "tgt_text": "汲水立银床，照见红妆影。王孙殊未归，宝钏霜花冷。", "ctrl_text": "五言绝句"}
{"src_text": "题绿竹", "tgt_text": "江南拨镫法，寂寞冷天涯。阿谁春雨后，貌得翠蛾眉。", "ctrl_text": "五言绝句"}
{"src_text": "题李伯时画马", "tgt_text": "闻说龙眠画，曾师十二闲。桃花晴泛水，苜蓿晓连山。蹴月驰周道，嘶云入楚关。骁腾万里志，顾影落人间。", "ctrl_text": "五言律诗"}
{"src_text": "春直宝阁", "tgt_text": "宝章金钥直承明，袖捧祥云曙色清。亲侍鸾舆中道发，旁趋冠剑两街行。洞房夜景摇珠箔，别殿香风度玉筝。万物尽沾忠厚泽，苑花深处听流莺。", "ctrl_text": "七言律诗"}
{"src_text": "上马", "tgt_text": "眼昏身手钝，上马怕风沙。只好扶藜杖，循篱看菊花。", "ctrl_text": "五言绝句"}
{"src_text": "题黄鹤樵叟竹石", "tgt_text": "风落湘江秋正波，重瞳消息竟如何？竹间犹有斑斑泪，应是英皇恨更多。", "ctrl_text": "七言绝句"}
{"src_text": "黄大痴缥缈仙居图", "tgt_text": "玉观仙台紫雾高，背骑丹凤恣游遨。双成不唤吹箫侣，阆苑春深醉碧桃。", "ctrl_text": "七言绝句"}
{"src_text": "菊山诗赠吴兴黄君", "tgt_text": "菊蕊逢秋放，山居可醉眠。落英攲石冷，佳色傍云鲜。旧摘烟萝外，新栽水竹边。思君多道味，何日共攀缘。", "ctrl_text": "五言律诗"}
{"src_text": "岳王墓", "tgt_text": "童大王回事已非，岳将军死势尤危。直教万岁山头雀，去绕黄龙塞上旗。饮马徒闻腥巩洛，洗兵无复望条支。湖边一把摧残骨，盖世功成百世悲。", "ctrl_text": "七言律诗"}
{"src_text": "王叔明双松图", "tgt_text": "碧眼支郎耳更聪，轩楹占断白云中。有声听到无声处，错认长松是老龙。", "ctrl_text": "七言绝句"}
{"src_text": "题赵鸥波古木竹石图", "tgt_text": "水晶宫里人如玉，窗瞰鸥波可钓鱼。秀石疏林秋色满，时将健笔试行书。", "ctrl_text": "七言绝句"}
{"src_text": "李思诲柳浪轻舟小景", "tgt_text": "晓烟如幕柳垂丝，曲曲春塘望欲迷。一个轻舟仍载酒，赤栏桥外听莺啼。", "ctrl_text": "七言绝句"}
{"src_text": "杨升蓬莱飞雪图", "tgt_text": "仙山一夕遍琼瑶，万木森森长玉苗。处处楼台相掩映，素娥白鹤正逍遥。", "ctrl_text": "七言绝句"}
{"src_text": "荆浩秋山仙侣图", "tgt_text": "奇峰回合映林光，霜气殷殷满竹房。知有高人山外住，故携绿绮入崇冈。", "ctrl_text": "七言绝句"}
{"src_text": "卢鸿蓬岛仙游图", "tgt_text": "苍崖千仗有云封，刘阮何来策短筇。行过石桥看急涧，一声野鹤出长松。", "ctrl_text": "七言绝句"}
{"src_text": "韩干双马图", "tgt_text": "渥洼自昔产龙媒，何事开元万骑回。千载韩公称入室，恐惊风雨未应开。", "ctrl_text": "七言绝句"}
{"src_text": "题危太朴所藏荥阳郑虔画秋峦横霭图", "tgt_text": "虎头昔日称三绝，孰谓新图见郑虔。紫翠虚无晴嶂里，青红掩映夕阳前。从知嘉赏归明主，应许神工迈昔贤。满目秋光无著处，此身疑在碧云巅。", "ctrl_text": "七言律诗"}
{"src_text": "题赵干春林曲坞图", "tgt_text": "风暖柳仍绿，春晴花更浓。高低茅屋静，远近碧溪通。亭白分湖色，山青隔岸容。村翁无俗虑，相过说年丰。", "ctrl_text": "五言律诗"}
{"src_text": "李成江村秋晚图", "tgt_text": "万壑秋风木欲空，流泉屈曲竹丛丛。山家已露炊烟白，鸟雀初归夕照红。篱落喜无车马迹，柴门时有故人踪。桃源渔父知何处？未若兹图景最工。", "ctrl_text": "七言律诗"}
{"src_text": "王晋卿万壑秋云图", "tgt_text": "千山回合平原少，云去云来忘昏晓。绝涧奔飞万壑雷，丹枫萧瑟一林鸟。独坐长吟是阿谁，蹇驴骚客行迟迟。何来征舸江头泊，无限秋光属尔为。", "ctrl_text": "七言律诗"}
{"src_text": "题郭忠恕夏山仙馆图", "tgt_text": "碧树沈沈覆草塘，湘帘齐揭藕风凉。人间无地逃炎暑，安得移家住上方。", "ctrl_text": "七言绝句"}
{"src_text": "奉题文与可十竹图二首 其一", "tgt_text": "过雨湘江翠羽攒，舞风清影玉声寒。当时嵇阮人何处，留得高标咫尺看。", "ctrl_text": "七言绝句"}
{"src_text": "奉题文与可十竹图二首 其二", "tgt_text": "湖州仙去几经年，十竹新图属世传。点点墨花金错乱，离离月影凤翎鶱。", "ctrl_text": "七言绝句"}
{"src_text": "题赵令穰秋村暮霭图四首 其一", "tgt_text": "远岫千重青似染，平林一望锦成堆。回塘渔艇不归去，溪上数家门半开。", "ctrl_text": "七言绝句"}
{"src_text": "题赵令穰秋村暮霭图四首 其二", "tgt_text": "溪上数家门半开，村翁傍晚却归来。霜林掩映芙蓉色，秋水微茫鸿雁哀。", "ctrl_text": "七言绝句"}
{"src_text": "题赵令穰秋村暮霭图四首 其三", "tgt_text": "秋水微茫鸿雁哀，短桥曲渚锦林开。疏林欲下斜阳色，一抹青山入望来。", "ctrl_text": "七言绝句"}
{"src_text": "题赵令穰秋村暮霭图四首 其四", "tgt_text": "一抹青山入望来，满林秋色总诗材。宣和当日珍天府，未许骚人费品裁。", "ctrl_text": "七言绝句"}
{"src_text": "米芾真迹", "tgt_text": "树色模糊藓径平，人家只隔水泠泠。白云不解巃嵷去，远却峰峦一半青。", "ctrl_text": "七言绝句"}
{"src_text": "题马远虚亭渔篴图", "tgt_text": "五月江南雨乍晴，看山如在画中行。隔溪帘幕初飞燕，灌木池塘独听莺。暑向昨宵风雨尽，诗从今日簟纹成。昼长睡起无何事，蓦送沧浪渔笛声。", "ctrl_text": "七言律诗"}
{"src_text": "题邓善之集十大家", "tgt_text": "展画能销夏，何如此更深。匡庐云互涌，湘水雨生阴。粉艳知春色，林疏识暮心。羡君幽致好，不必费遐寻。", "ctrl_text": "五言律诗"}
{"src_text": "题黄子久为姚子章卷", "tgt_text": "空岩花落满林香，古殿松阴入座凉。清绝右丞名独擅，精妍北苑派何长。寂无鸡犬鸣晴昼，时有烟云绕上方。赖是一峰传正脉，故将冲澹洗浓妆。", "ctrl_text": "七言律诗"}
{"src_text": "题黄子久吴门秋色图", "tgt_text": "幽人来往吴中道，独掉秋风海上仙。何处归帆频倚岸，几家茆屋傍流泉。水禽款款集深渚，夕照霏霏媚远天。点笔忽惊埃壒外，恍疑身在辋川边。", "ctrl_text": "七言律诗"}
{"src_text": "题梅道人为伯理十幅", "tgt_text": "云溪吴仲岂凡俦，写得湖山数幅秋。良夜漏沈呼剪烛，不知风雨下前洲。", "ctrl_text": "七言绝句"}
{"src_text": "题董北苑画", "tgt_text": "树密重重万壑深，清溪决决更穿林。行人曳杖频回首，隔岸黄鹂送好音。", "ctrl_text": "七言绝句"}
{"src_text": "题李成秋山图", "tgt_text": "萧萧木叶落欲尽，渺渺洞庭生白波。杜老因悲秋事晚，山翁斜日望苍螺。", "ctrl_text": "七言绝句"}
{"src_text": "题王晋卿钓鱼图", "tgt_text": "雨歇见春山，菰蒲第几湾。鸥来又飞去，只有钓舟閒。", "ctrl_text": "五言绝句"}
{"src_text": "题赵千里春景", "tgt_text": "朱楼不识有春寒，隔岸何人尽日看。为惜年光同逝水，肯教桃李等閒残。", "ctrl_text": "七言绝句"}
{"src_text": "题赵伯骕画", "tgt_text": "车辙辚辚过别山，满林霜叶映红颜。晚来仍起云千叠，一片幽閒指顾间。", "ctrl_text": "七言绝句"}
{"src_text": "赵子昂画夏景仿王摩诘次韵为袁清容学士", "tgt_text": "山楼开处映晴霞，消夏虚明水阁斜。云影倒窗思泳藻，松风吹落鸟衔花。", "ctrl_text": "七言绝句"}
{"src_text": "题赵子昂仿张僧繇笔意", "tgt_text": "寒云淰淰碧峰攒，木叶惊风下急湍。何处山人残照里，罢琴犹向隔江看。", "ctrl_text": "七言绝句"}
{"src_text": "题黄子久海岳庵图", "tgt_text": "元章翰墨世称良，近代痴翁更擅长。海岳尚馀清胜在，一江秋色两微茫。", "ctrl_text": "七言绝句"}
{"src_text": "题黄子久虞峰秋晚图为太朴先生", "tgt_text": "古树尽归秋色里，人家常在水声中。数行旅雁入云去，一簇招提倚碧空。", "ctrl_text": "七言绝句"}
{"src_text": "题黄鹤山樵剑阁图", "tgt_text": "天梯石栈自相钩，造物玄功笔底偷。挂起碧窗相对处，满堂风色剑关秋。", "ctrl_text": "七言绝句"}
{"src_text": "题画二首 其一 白头", "tgt_text": "春浓不放小禽栖，白发冲冠向晓啼。帘幕半开人未起，楼台风暖日犹低。", "ctrl_text": "七言绝句"}
{"src_text": "题画二首 其二 黄鹏", "tgt_text": "春风娇软绿阴肥，上苑莺花紫翠围。却向后宫深院里，一枝閒自理金衣。", "ctrl_text": "七言绝句"}
{"src_text": "燕中怀古", "tgt_text": "荆卿墓上草离离，郭隗台边对落晖。战国山川秋气壮，中原豪杰晓星稀。乾坤纳纳无人识，南北年年有雁飞。说似芦沟桥畔柳，安排青眼送将归。", "ctrl_text": "七言律诗"}
{"src_text": "感秋六首 其一", "tgt_text": "南风久不作，嚣祲曀中天。龙文裹羸牸，熊貙散如烟。万蚁赴坠蝶，捷于下泷船。谁当昭若蒙，冻□栖枯莲。", "ctrl_text": "五言律诗"}
{"src_text": "感秋六首 其四", "tgt_text": "班超负奇气，投笔西出关。风尘髀肉消，日月鬓毛斑。苟可利吾国，何必求生还。伟哉马伏波，竟死壶头山。", "ctrl_text": "五言律诗"}
{"src_text": "感秋六首 其五", "tgt_text": "云雨手翻覆，越盟久已寒。尺布与斗粟，意态尤可怜。狂奴豹隐雾，故人龙在天。鹤书访羊裘，贱贵何足言。", "ctrl_text": "五言律诗"}
{"src_text": "江南弄", "tgt_text": "篁深雨过月色青，湿萤几点风穿棂。秋声满江龙一吟，江空漠漠悬疏星。凤凰城头石花吐，雷击老树蛇骨腥。鬼雄骑鼋潮际上，暗藤如山走漆灯。", "ctrl_text": "七言律诗"}
{"src_text": "题赵子固兰菊", "tgt_text": "凉云如波散银浦，飞虹不见行天鼓。野花幽草一团春，暖天相倚愁杀人。", "ctrl_text": "七言绝句"}
{"src_text": "宿凤凰山上方怀古四首 其一", "tgt_text": "夜豁山窗坐泬寥，一尊月下酹江涛。纵横龙尾霜痕断，彷佛虎牙云气高。谁云魂魄犹思沛，细看荃蘅忍反骚。百五十年真梦耳，古槐残蚁黑于毛。", "ctrl_text": "七言律诗"}
{"src_text": "宿凤凰山上方怀古四首 其二", "tgt_text": "石壁削下三千尺，挂我双屐栖林庐。潮声夜半起天末，月色秋高照雨馀。禅榻了无罗绮梦，酒家或见凤鸾书。塔根藓骨化黄土，宁使人间疟鬼除。", "ctrl_text": "七言律诗"}
{"src_text": "宿凤凰山上方怀古四首 其四", "tgt_text": "楚声四起国殇悲，运尽东南事可知。塞下径推金马去，草间俄见石鲸隳。祝宗端合先祈死，丞相空闻后出师。落日半江秋寂寞，乳鸦啼绕万年枝。", "ctrl_text": "七言律诗"}
{"src_text": "即事", "tgt_text": "庭槐风静绿阴多，睡起茶馀日影过。自笑老来无复梦，閒看行蚁上南柯。橘子花香满四邻，绿阴如染净无尘。幽斋独坐鸟声乐，万虑不干心地春。", "ctrl_text": "七言律诗"}
{"src_text": "送袁孟敏归潭", "tgt_text": "吴门送客折杨柳，迢递邮亭短复长。五月海云应未热，孤舟江雨定微凉。春浓乳酒浮鸂鶒，夜冷牙床揽鹔鹴。归到故园无限乐，小山招隐莫须忙。", "ctrl_text": "七言律诗"}
{"src_text": "次韵邓祭酒赠极元无师", "tgt_text": "麈尾天花洒石扉，莫教五色掩摩尼。峰头笑纵金衣鹤，竹里閒寻玉版师。言论每怀龙井夜，扶携浑似虎溪时。芝云更拟分蒲榻，黄叶满山题近诗。", "ctrl_text": "七言律诗"}
{"src_text": "题野秀堂 其一", "tgt_text": "霞际浮玉青霏霏，吴中景物天下稀。三江入海作秋浪，五湖满地摇夕晖。孤鹤忽与白鹭起，神龙或挟赤鳞飞。胡床抱膝但长啸，丈夫安得为轻肥。", "ctrl_text": "七言律诗"}
{"src_text": "明月", "tgt_text": "明月入高楼，流光何辗转。佳人一寸心，千里如素练。浮光玉露起，华渚浮云散。光辉长若斯，君心不相见。", "ctrl_text": "五言律诗"}
{"src_text": "敬次叔父适庵先生六观图韵六首 其一", "tgt_text": "晓起初褰薜荔裳，隔帘皓影杂红光。雪花映日孤峰起，玉柱浮空千尺长。风急露华都是霰，石寒芝草不生芳。朝皦正似丹砂色，照耀云间白玉床。", "ctrl_text": "七言律诗"}
{"src_text": "敬次叔父适庵先生六观图韵六首 其二", "tgt_text": "两岸汀洲一浦分，隔帘啼鸟近相闻。逶迤绿水绕春色，窈窕东风交浪纹。杜若沙中香漠漠，蘼芜烟暖翠纷纷。灵源不记东西路，千树桃花日又曛。", "ctrl_text": "七言律诗"}
{"src_text": "敬次叔父适庵先生六观图韵六首 其三", "tgt_text": "山下泉鸣似殷雷，山前倒影射崔嵬。斜阳迢递天边去，暮色苍茫溪上来。青壁高悬西若木，丹崖半长夜明苔。何时落日都门道，照见东城陌上埃。", "ctrl_text": "七言律诗"}
{"src_text": "敬次叔父适庵先生六观图韵六首 其四", "tgt_text": "亭前月色散斜曛，林外滩声隔岸闻。碧浪有烟浑似雪，青天如水不生云。风吹白露千崖耸，秋映银河两派分。吹断紫箫闻鹤过，空中疑是玉宸君。", "ctrl_text": "七言律诗"}
{"src_text": "敬次叔父适庵先生六观图韵六首 其五", "tgt_text": "蒙茸高壁踞山梁，流彩霏霏似彗长。玉气氤氲春日暖，翠华缥缈白云香。阳坡十里横烟树，阴壑千寻长露篁。坐向梧桐晞绿发，采芳自葺薜萝裳。", "ctrl_text": "七言律诗"}
{"src_text": "敬次叔父适庵先生六观图韵六首 其六", "tgt_text": "在渊灵物或飞天，祷雨何须叩祝蜒。千尺白虹晴饮涧，半岩苍树昼迷烟。雁山云冷留飞锡，匡阜诗成忆谪仙。自昔南游看不厌，归来欲写作图悬。", "ctrl_text": "七言律诗"}
{"src_text": "拟古", "tgt_text": "今晨揽衣起，及此春禽鸣。东风渐微和，草木亦已荣。矫首怀所思，所思伤我情。不如且命酒，真宰殊冥冥。", "ctrl_text": "五言律诗"}
{"src_text": "中秋", "tgt_text": "待月滦水上，天寒月无魄。重云委城隅，秋色连径白。北邻有嫠妇，南邻足愁客。昏灯照梦魂，风雨满沙碛。", "ctrl_text": "五言律诗"}
{"src_text": "次祭酒虞伯生先生壁间韵", "tgt_text": "八月一日滦河滨，西风白草长如人。城乌未栖角未起，落日砧杵连比邻。砧声砧声一何急，露寒孀妇抱衣泣。行人独向明月中，望断星河夜深立。", "ctrl_text": "七言律诗"}
{"src_text": "洛阳路", "tgt_text": "刘郎骑马出南陌，陌上桃花迷马色。梦逐游丝看春日，一夜东风杏花白。欲归不归思故乡，燕女缓带双鸳鸯。明朝别辔向何处，旭日晴烟洛阳路。", "ctrl_text": "七言律诗"}
{"src_text": "八月十三夜漫成寄江南友", "tgt_text": "草井度凉萤，风帘烛燄清。长秋为客日，明月捣衣声。归梦频宵见，愁心彻晓生。故园有丛菊，早晚掇秋英。", "ctrl_text": "五言律诗"}
{"src_text": "送王文学比玉教授宜兴", "tgt_text": "诸生新进士，文学旧科名。经训知能事，才华况老成。高文惊吏部，小选得权衡。白发南州士，因君竟被荣。", "ctrl_text": "五言律诗"}
{"src_text": "送崔弘道尹沅江", "tgt_text": "几日沅江去，今朝别远人。吏曹多任法，令尹亦勤民。峡树烟中远，湘波雨后新。野人怀善政，露冕看行春。", "ctrl_text": "五言律诗"}
{"src_text": "八月十五夜怀山中友人", "tgt_text": "烟消天末夜膧胧，溶漾银河望欲空。长忆山中共明月，独怜都下见秋风。羽林警卫纷如织，龙虎公屯势更雄。远客不眠愁欲绝，起看鳷鹊露光中。", "ctrl_text": "七言律诗"}
{"src_text": "次韵杨编修仲礼奉引法驾之作", "tgt_text": "清游小队肃都城，夹骑黄麾拂晓晴。仙岛云霞扶日上，紫垣星宿属天行。龙旂却傍重轮驻，雉扇徐分九彩明。共喜太平多扈从，愿因作颂著休声。", "ctrl_text": "七言律诗"}
{"src_text": "送权讲主", "tgt_text": "闻师采药向江南，禅衲亲持使者骖。鹿献野花来宝地，龙偷海藏出珠龛。丹砂傍石分秋水，灵草和烟度嶂岚。此日归来进天府，芝云朮露晓昙昙。", "ctrl_text": "七言律诗"}
{"src_text": "次谢鍊师简啸碧真人弈棋韵", "tgt_text": "万寿宫前鹤发翁，箨冠千叶戴芙蓉。经行岩洞骑黄鹤，叱咤风霆起白龙。世外弈秋谁复见，山中玉质记曾逢。秋深琪树连云碧，怅望丹霞第几重。", "ctrl_text": "七言律诗"}
{"src_text": "过发冠女仙庙", "tgt_text": "天上香云拥碧鬟，山中大药驻红颜。千年仙去空尘土，半夜月明闻佩环。芳草不知前度绿，古苔浑似旧袍斑。自怜轩冕驰驱者，目送浮云不得閒。", "ctrl_text": "七言律诗"}
{"src_text": "过鹿皮子小玄畅楼", "tgt_text": "隐君昔向金华住，坐爱双溪八咏楼。别起危檐更萧爽，未应前哲独风流。空山明月定谁好，野水閒云亦自秋。他日相从问清静，便须乘兴到林丘。", "ctrl_text": "七言律诗"}
{"src_text": "对酒感怀漫赋", "tgt_text": "半醉簪花出杏园，玉骢嘶过五门前。岂无绿酒酬佳节，坐对青山忆去年。蛱蝶有情嫌我懒，名花底事向谁怜。娇娘莫惜罗裙涴，看取腰肢醉后妍。", "ctrl_text": "七言律诗"}
{"src_text": "青青淇园竹", "tgt_text": "青青淇园竹，莫作乐中笛。吹出长相思，愁人头发白。", "ctrl_text": "五言绝句"}
{"src_text": "定情篇", "tgt_text": "愿作云台镜，团圆誓不亏。朝朝绮窗里，相对画蛾眉。", "ctrl_text": "五言绝句"}
{"src_text": "古意", "tgt_text": "美人汲深井，夜久井泉冷。独向明月中，徘徊顾秋影。", "ctrl_text": "五言绝句"}
{"src_text": "宫词二首 其一", "tgt_text": "馆娃谁比念奴娇，暖玉团香腻粉消。昨夜教坊传圣旨，梨园弟子属云韶。", "ctrl_text": "七言绝句"}
{"src_text": "宫词二首 其二", "tgt_text": "宫门烟柳映风蒲，别殿交鱼给傅符。太液池边下黄鹄，急宣立本画新图。", "ctrl_text": "七言绝句"}
{"src_text": "采莲曲", "tgt_text": "采莲落日下双舟，白縠风轻易觉秋。浅浅溪流齐鹤膝，青青荷叶过人头。", "ctrl_text": "七言绝句"}
{"src_text": "相逢曲", "tgt_text": "郎骑白马妾驾车，妾车辘辘郎马嘶。相逢且莫相怜爱，妾家只在五门西。", "ctrl_text": "七言绝句"}
{"src_text": "送叶审思北上二首 其一", "tgt_text": "晓际风霆上紫坛，夜吹箫管向人间。月明孤鹤三千里，知过吴山与越山。", "ctrl_text": "七言绝句"}
{"src_text": "送叶审思北上二首 其二", "tgt_text": "领得除书好便归，故山芝朮已应肥。神仙政苦多官府，不及閒云自在飞。", "ctrl_text": "七言绝句"}
{"src_text": "游胜会寺", "tgt_text": "寺古唐朝立，山藏一径幽。木生灵寿异，花发蕙兰稠。瀹茗香浮齿，簪梅雪满头。公馀寻胜会，此地约重游。", "ctrl_text": "五言律诗"}
{"src_text": "和彬卿北湖", "tgt_text": "访古空遗迹，叉鱼旧有亭。苔封荒径绿，草没断碑青。老树根横水，寒芦叶满汀。渔歌何处起，倦客倚栏听。", "ctrl_text": "五言律诗"}
{"src_text": "和李源仲九日", "tgt_text": "我爱秋容淡，东篱皓皓晖。黄花依旧发，白发几时归。明月辉官舍，清风爽客衣。今年好光景，长叹故人稀。", "ctrl_text": "五言律诗"}
{"src_text": "题如镜山林清气集", "tgt_text": "不作西湖梦，归吴惬素知。山林有清气，泉石到新诗。花落晓风静，鸟啼春日迟。孤吟最佳处，犹在定回时。", "ctrl_text": "五言律诗"}
{"src_text": "题海会寺", "tgt_text": "四围葱翠列奇峰，碧瓦朱甍护象龙。殿角风过铃自语，山腰云起洞长封。泉清似镜耳堪洗，路曲如肠步莫从。驿马倦人归道远，欲公禅榻寄尘踪。", "ctrl_text": "七言律诗"}
{"src_text": "依紫崖韵和彬卿", "tgt_text": "捐躯难报圣明君，补拙惟将一寸勤。为政但当求实效，劝农何敢具虚文。夜来江上一犁雨，晓起山前万锸云。愿得岁丰民物阜，素餐犹可度朝曛。", "ctrl_text": "七言律诗"}
{"src_text": "登东山寺", "tgt_text": "古寺岧峣隐翠微，松阴行尽见朱扉。岩花识面远迎笑，野鸟忘机近不飞。相国书堂今寂寂，山僧法座久巍巍。凭阑欲问当时事，白鹭无言立钓矶。", "ctrl_text": "七言律诗"}
{"src_text": "和彬卿北湖", "tgt_text": "云容水态若为模，髣髴风光似鉴湖。桥跨沧浪泻寒玉，舟横沁碧滚明珠。且斟?醁醉鹦鹉，应用娉婷唱鹧鸪。席上嘉宾贤雪牖，高吟原不让三苏。", "ctrl_text": "七言律诗"}
{"src_text": "题叉鱼亭", "tgt_text": "昌黎曾此赋叉鱼，披棘寻碑考郡图。重筑草亭存古意，双浮画舫仿西湖。激轮为磨供官费，隔水分塘笑我愚。寄语后来贤太守，相承无似此慵迂。", "ctrl_text": "七言律诗"}
{"src_text": "和雪牖永兴山行", "tgt_text": "公驰兼夜役兵夫，轧轧轻舆稳胜车。山险似人人更险，星疏如我我犹疏。心持坦荡无留碍，路蹑崎岖信所如。行路古来难若此，相逢何必问其初。", "ctrl_text": "七言律诗"}
{"src_text": "督役江行和雪牖韵", "tgt_text": "督役贤能不用刑，飘然东下似扬?。一江雪浪翻银屋，两岸烟峦立翠屏。白鹭对人神亦爽，乌鹚入水气犹腥。鲸舟指日功成就，万斛乘风驾渺溟。", "ctrl_text": "七言律诗"}
{"src_text": "和彬卿江行即景", "tgt_text": "怪石奇峰叠削成，江行浑若泛仙瀛。崖松偃蹇蛇龙势，泷浪飞翻玉屑轻。山色入怀衣袂冷，溪光照影骨毛清。更阑放溜泊郴口，明月清风更有情。", "ctrl_text": "七言律诗"}
{"src_text": "登南塔", "tgt_text": "自笑登临脚力微，也携藜杖叩山扉。禅僧入定浑无语，野鸟知还亦倦飞。一塔近天铃自语，千峰蘸水石空巍。何当快整东归棹，帆饱东风数过矶。", "ctrl_text": "七言律诗"}
{"src_text": "武夷山二绝 其一", "tgt_text": "层崖叠空翠，台阁倚云开。灵函锁仙蜕，神物护蓬莱。", "ctrl_text": "五言绝句"}
{"src_text": "武夷山二绝 其二", "tgt_text": "清溪照眉发，棹举扬清波。何当结茅屋，时与神仙过。", "ctrl_text": "五言绝句"}
{"src_text": "白鹭", "tgt_text": "白鹭白如雪，照影临沙碛。翻被鱼先见，终日不得食。", "ctrl_text": "五言绝句"}
{"src_text": "鸬鹚", "tgt_text": "鸬鹚黑如鬼，捕鱼入水底。搜抉虽无遗，吞吐良可鄙。", "ctrl_text": "五言绝句"}
{"src_text": "琼花", "tgt_text": "六丈老人花满头，一枝流落在扬州。不知谁是栽花手？只到而今香未收。", "ctrl_text": "七言绝句"}
{"src_text": "和彬卿登仙山", "tgt_text": "远山葱翠近楼蓝，碧絮飞云自往还。独倚长松吟不尽，恍然身在画图间。", "ctrl_text": "七言绝句"}
{"src_text": "游北湖", "tgt_text": "画舟摇曳泛空明，满酌流霞倒玉觥。山鸟亦知游乐意，夕阳高处两三声。", "ctrl_text": "七言绝句"}
{"src_text": "书怀二绝 其一", "tgt_text": "一心常欲洗民冤，清白炉烟可付天。但愧才疏为政拙，只宜及早赋归田。", "ctrl_text": "七言绝句"}
{"src_text": "书怀二绝 其二", "tgt_text": "苏仙孝感动乡闾，橘井千年事若符。时上仙坛坛上望，白云飞处是姑苏。", "ctrl_text": "七言绝句"}
{"src_text": "早春十咏 其一", "tgt_text": "春日流□熙，朱光射屋角。晶荧动几案，焜耀穿帘幕。淑气袭人温，轻寒侧衣薄。晴窗坐对久，盎背真意乐。", "ctrl_text": "五言律诗"}
{"src_text": "早春十咏 其三", "tgt_text": "江梅独清高，不与花争发。自是冰雪姿，岂受铅华夺。故来风雪底，玉人相蹙頞。照水昏黄时，孤标更超越。", "ctrl_text": "五言律诗"}
{"src_text": "早春十咏 其四", "tgt_text": "依依垂杨柳，青眼窥阳春。年年邮亭路，攀折送行人。临风搴翠缕，映日镕黄金。如何不自持，飘扬逐芳尘。", "ctrl_text": "五言律诗"}
{"src_text": "早春十咏 其六", "tgt_text": "春流溢芳塘，倒影开天镜。漪漪绿生涟，漾漾玉澄瑩。閒鸥可寻盟，游鱼乐行泳。清斯清濯缨，鉴心鉴其定。", "ctrl_text": "五言律诗"}
{"src_text": "早春十咏 其七", "tgt_text": "鲜鲜墙根草，春染千堆蓝。光凌青袍色，梦入新诗谭。□马思塞北，阳乌辞江南。欣然郁吾目，生意性所L。", "ctrl_text": "五言律诗"}
{"src_text": "早春十咏 其八", "tgt_text": "提壶劝客饮，布谷催农耕。农耕困耒耜，客饮酣萧筝。劳逸分已定，废兴时改更。物生固如此，天运还循行。", "ctrl_text": "五言律诗"}
{"src_text": "早春十咏 其九", "tgt_text": "朝来睡未足，两眼□眵昏。春事已烂熳，我怀独□浑。骥尾不可附，虎舌谁能扪。芳尘困涸辙，北溟思鲸鲲。", "ctrl_text": "五言律诗"}
{"src_text": "早春十咏 其十", "tgt_text": "天公妙莫测，百卉巧剪裁。朱朱与白白，脂粉如匀腮。泽沾无遗物，烧却绿回荄。痼阴少成实，涉山良乏材。", "ctrl_text": "五言律诗"}
{"src_text": "自遣二首 其二", "tgt_text": "生成无根蒂，飘忽寄此身。顾眄绝青眼，相交少赤心。芝兰棘溷发，泥沙玉空沈。乾坤信浩荡，沧溟千古深。", "ctrl_text": "五言律诗"}
{"src_text": "次韵呈愚庵禅师二首 其一", "tgt_text": "竹径初晴屐齿乾，忽闻仙佩下层峦。多君有约同禅榻，老我无心整旧冠。几局文犀敦宿好，数杯浮蚁接清欢。别来湖水添新绿，应理丝纶坐钓滩。", "ctrl_text": "七言律诗"}
{"src_text": "次韵呈愚庵禅师二首 其二", "tgt_text": "兰若深居昼掩扉，任教湖海仰光辉。窗前蕉绿兼云润，庭下榴红映日晞。石鼎香凝翻贝叶，竹炉汤沸煮山薇。独怜咫尺频相过，时策青藜步月归。", "ctrl_text": "七言律诗"}
{"src_text": "寄倪元镇六首 其一", "tgt_text": "至人无复事存亡，睡足身犹在华阳。何似江乡老迂客，终朝散发对炉香。", "ctrl_text": "七言绝句"}
{"src_text": "寄倪元镇六首 其二", "tgt_text": "钩帘早起看花飞，过雨修篁蔽竹扉。近日身如野鸥狎，得鱼逐浪竟忘归。", "ctrl_text": "七言绝句"}
{"src_text": "寄倪元镇六首 其三", "tgt_text": "茅屋柴门少市人，时看麋鹿走踆踆。风前忽见飞花堕，想是山中又一春。", "ctrl_text": "七言绝句"}
{"src_text": "寄倪元镇六首 其四", "tgt_text": "洞庭月色夜苍茫，欲驾扁舟独擅场。为问林间倪外史，古今尘世几兴亡。", "ctrl_text": "七言绝句"}
{"src_text": "寄倪元镇六首 其五", "tgt_text": "种朮耕云不厌勤，林间著我作閒人。渔矶沙渚江洲上，极目天涯总是春。", "ctrl_text": "七言绝句"}
{"src_text": "寄倪元镇六首 其六", "tgt_text": "久矣维摩误色空，愧无长翮溯晨风。空岩长笑一回首，又在扶桑东复东。", "ctrl_text": "七言绝句"}
{"src_text": "谩兴三绝呈良夫 其一", "tgt_text": "淡烟轻雨湿青螺，面面青山拱乐窝。坐对一池春草绿，联诗好客又相过。", "ctrl_text": "七言绝句"}
{"src_text": "谩兴三绝呈良夫 其二", "tgt_text": "芍药初开第一枝，翻阶国色玉参差。当年记得平山下，花里时将凤管吹。", "ctrl_text": "七言绝句"}
{"src_text": "谩兴三绝呈良夫 其三", "tgt_text": "呼童早起折荼蘼，插向银瓶映酒卮。为爱春光晚犹媚，莫教风雨褪香肥。", "ctrl_text": "七言绝句"}
{"src_text": "题政平楼", "tgt_text": "漓江江上古昭州，一带孤城有此楼。云护山容檐外立，月将波影槛前浮。朝廷只许平持狱，官府终当详谳囚。笔底判花生死地，百年雨露一时休。", "ctrl_text": "七言律诗"}
{"src_text": "桂林八景 其一 尧山冬雪", "tgt_text": "尧山绝秀岭南天，雪压林峦飘素烟。高倚暮云屏掩翠，半消晴日玉开田。驿梅逢腊岩前发，羽檄冲寒徼外传。何日楼头閒拄笏，两阶舞罢对琼筵。", "ctrl_text": "七言律诗"}
{"src_text": "桂林八景 其四 东渡春澜", "tgt_text": "东门东渡柳青青，雨后晴澜春水生。月影流来波影碧，浪花飞起雪花轻。涟漪忽动鱼翻藻，浩荡初开凫啑萍。终日静观还有得，层层天色一舟横。", "ctrl_text": "七言律诗"}
{"src_text": "桂林八景 其五 訾洲烟雨", "tgt_text": "分合滩头见訾洲，訾洲烟雨水云秋。空濛细縠沙头籁，散乱跳珠波面浮。鸥鹭飞翔来上立，蛟龙腾跃此中浮。蓑衣箬笠垂杨外，时有渔人横钓舟。", "ctrl_text": "七言律诗"}
{"src_text": "桂林八景 其六 桂岭晴岚", "tgt_text": "桂岭崇崇插绛霄，晴岚浮动翠云飘。峰峦碧润轻翻縠，岩壑精荧深染绡。晚霭忽开高突兀，馀辉斜抹蔚苕峣。缓行鸟径衣裳湿，莫说梅花万里遥。", "ctrl_text": "七言律诗"}
{"src_text": "桂林八景 其七 青碧上方", "tgt_text": "献花随喜上方行，云影天光入户庭。江水远翻僧眼碧，山峰轻染佛头青。恒河莫讶沙无数，鹫岭休惊岳有灵。色界不空因相起，贝多叶上写莲经。", "ctrl_text": "七言律诗"}
{"src_text": "桂林八景 其八 栖霞真境", "tgt_text": "七星山畔列松杉，羽服栖霞雪一龛。人自世间来世外，洞从山北出山南。日边五色迷晴霭，顶上三华粲夕岚。仙去儒游真境在，一轮明月影寒潭。", "ctrl_text": "七言律诗"}
{"src_text": "游嘉山", "tgt_text": "不到嘉山十五年，神林祠宇两悠然。鹅溪鹅泛溪头月，龙井龙蟠井底天。霖雨未能酬素志，烟霞且得遂高眠。一觞一咏归来晚，朋友相联若有缘。", "ctrl_text": "七言律诗"}
{"src_text": "松风书院", "tgt_text": "夕阳林树欲栖鸦，偶到东山处士家。松子岭高岚气润，幽轩开碧落松花。", "ctrl_text": "七言绝句"}
{"src_text": "至顺四年四月九日同王叔能柳道传钱翼之胡古愚游天平山次古愚韵", "tgt_text": "苍壁屯云戟卫森，白云入户衮衣临。千章乔木祇如故，一尺流泉不在深。剩有桑麻居杜曲，岂无觞咏集山阴。登高却省曾游处，短发搔馀不耐簪。", "ctrl_text": "七言律诗"}
{"src_text": "题水村图", "tgt_text": "四野漫漫水接天，孤村林木似凝烟。莫言此地无车马，自是高人远市廛。", "ctrl_text": "七言绝句"}
{"src_text": "敬题范文正公所书伯夷颂卷尾", "tgt_text": "孤竹身为百世师，范公手染退之辞。不知青社挥毫日，得似天章论道时。", "ctrl_text": "七言绝句"}
{"src_text": "追和唐询华亭十咏 其一 顾亭林", "tgt_text": "顾公读书处，乃是林塘居。竹树久凋谢，红翠何稀疏。鱼鸟非昔游，风烟尚遗墟。身灭名不朽，流闻千载馀。", "ctrl_text": "五言律诗"}
{"src_text": "追和唐询华亭十咏 其二 寒穴泉", "tgt_text": "石窦出寒冽，湛湛天影平。处静能自洁，不汲元无声。饮之烦热除，鉴此毛骨清。寄语沈酣者，一啜当解酲。", "ctrl_text": "五言律诗"}
{"src_text": "追和唐询华亭十咏 其三 吴王猎场", "tgt_text": "孙氏保泽国，上马操金戈。获禽非其志，岂必施虞罗。霸气凌秋旻，精采一何多。俯仰迹已陈，禾麻被平坡。", "ctrl_text": "五言律诗"}
{"src_text": "追和唐询华亭十咏 其四 柘湖", "tgt_text": "湖瞰平林外，波摇断崖滨。柘山应孕秀，秦女乃能神。剪纸徼灵贶，乘槎觅要津。渡头风正恶，愁杀采菱人。", "ctrl_text": "五言律诗"}
{"src_text": "追和唐询华亭十咏 其五 秦皇驰道", "tgt_text": "秦皇混六合，荒诞殄厥修。求仙望蓬莱，驱车乃东游。道毙杂鲍鱼，腥风夕弥留。徐福竟不还，何处营丹丘。", "ctrl_text": "五言律诗"}
{"src_text": "追和唐询华亭十咏 其六 陆瑁养鱼池", "tgt_text": "华亭郭西偏，云是陆瑁居。宅墓了不存，况此池中鱼。纤鳞依藻荇，采取无复馀。皇风反淳古，数罟或可除。", "ctrl_text": "五言律诗"}
{"src_text": "追和唐询华亭十咏 其七 华亭谷", "tgt_text": "邈邈华亭谷，远带松江流。亦有赏心人，于焉放扁舟。风将綵帆举，身与元气浮。拍手招鸱夷，傲睨三千秋。", "ctrl_text": "五言律诗"}
{"src_text": "追和唐询华亭十咏 其九 昆山", "tgt_text": "兹山孕奇秀，因人得佳名。人去山亦枯，竹柏藏秋声。寒泉湛空碧，石穴俨不倾。焉知千载后，岂无君子生。", "ctrl_text": "五言律诗"}
{"src_text": "追和唐询华亭十咏 其十 三女冈", "tgt_text": "传闻三女冈，不志三女名。萧萧白杨尽，靡靡芳草生。西施殆其国，此恨尚未平。碧血化游䗲，犹当照吴城。", "ctrl_text": "五言律诗"}
{"src_text": "过花村将台怀荅剌罕丞相", "tgt_text": "槛外长江切岸来，曾陪丞相驻崇台。旄头不动军容肃，鹢首齐飞将令催。虎兕萧条荒垒在，鱼龙寂寞暮潮回。美人不见空搔首，更听云间白雁哀。", "ctrl_text": "七言律诗"}
{"src_text": "次韵风月亭留题", "tgt_text": "重来扬子故人远，满目风烟如隔生。我游无往不适意，世故何者能关情。清宵宴坐山月上，白日缓步江风轻。扁舟欲发更留滞，隔岸杳杳来钟声。", "ctrl_text": "七言律诗"}
{"src_text": "简王君实佥事", "tgt_text": "顾瞻幽蓟三千里，局促舟航十二时。篙拄岸沙移寸寸，雾迷朝雨下丝丝。白头应笑冯唐老，青眼几成阮籍悲。能向江边迂宪节，持杯来赴野人期。", "ctrl_text": "七言律诗"}
{"src_text": "黄河道中", "tgt_text": "荒荒大野兼天远，浑浑长河与海通。云暗春城榆荚雨，浪翻沙岸鲤鱼风。简书上计千艘集，玉帛来朝九域同。献纳愿陪青琐议，衰迟已是白头翁。", "ctrl_text": "七言律诗"}
{"src_text": "黄楼", "tgt_text": "山河壮丽雄三楚，人物风流忆二苏。自古必争形胜地，当年曾屈霸王图。吕梁东下波涛险，芒砀西来岛屿孤。试上黄楼酹明月，百金取酒未为迂。", "ctrl_text": "七言律诗"}
{"src_text": "歌风台", "tgt_text": "淮南不轨天威及，清跸西还过沛中。乐作酒酣乡思激，云飞风起霸心雄。龙光已逐寒烟散，鸟篆空馀碧藓蒙。极目荒台增感慨，冥鸿矫矫入秋空。", "ctrl_text": "七言律诗"}
{"src_text": "发瓜州", "tgt_text": "一别芜城逾十载，重来鱼鸟亦相亲。童童碧树添新冢，段段青山似故人。把镜未须惊白发，持杯犹得及芳春。却将此日思前日，只觉今身是后身。", "ctrl_text": "七言律诗"}
{"src_text": "赠柯敬仲博士", "tgt_text": "与子浮沈三十载，归来文采更风流。虚名聊尔或见录，尤物移人何足留。说剑谈玄皆外慕，买田筑室是良谋。眼花耳热争意气，泯灭无闻同一沤。", "ctrl_text": "七言律诗"}
{"src_text": "和敬仲韵", "tgt_text": "忆子曾陪翠辇过，朔风海子起层波。上方授衣黑貂鼠，太官进膳金头鹅。此日此时甘放旷，某山某水且婆娑。但愿年丰饱吃饭，击壤细和尧民歌。", "ctrl_text": "七言律诗"}
{"src_text": "题江风山月亭", "tgt_text": "往日扁舟渡扬子，水榭风轩吾旧游。天籁动波蛟窟夜，云根倒影兔华秋。岚光漠漠浮京口，树色依依到石头。试与题诗分物色，玉箫吹月上扬州。", "ctrl_text": "七言律诗"}
{"src_text": "题杨补之雪梅卷", "tgt_text": "水边石上竹林西，香影亭前放鹤时。今见画图疑是梦，南枝雪压得春迟。", "ctrl_text": "七言绝句"}
{"src_text": "钱唐雨中招申屠彦德", "tgt_text": "春云拂地雨淅淅，户外屦空生绿苔。朝天门外楼依水，好棹小舟乘兴来。", "ctrl_text": "七言绝句"}
{"src_text": "杂言四首 其二", "tgt_text": "礼乐设空器，诗书无全经。仲尼既已矣，沮溺不耦耕。谁能笑庖牺，今亦无负苓。我欲观马图，黄河清未清？", "ctrl_text": "五言律诗"}
{"src_text": "杂言四首 其三", "tgt_text": "东家陶苦窳，适市日十千。西家琢瑚琏，待贾三十年。材轻信易售，器重良自怜。世事每如此，古今无不然。", "ctrl_text": "五言律诗"}
{"src_text": "杂言四首 其四", "tgt_text": "吾尝观四时，亦复悲草木。秋风落人间，百卉不敢绿。岂无岩谷英，粲粲若松菊。但得根本坚，自然耐幽独。", "ctrl_text": "五言律诗"}
{"src_text": "张戡猎骑图卷", "tgt_text": "戎王小队猎秋野，豹尾服弓金络马。苍髯奚官喜追逐，隔马相呼意閒暇。鞭梢生风箭飞雨，乌骓如龙犬如虎。沙平草浅狐兔肥，穹庐月寒归未归。", "ctrl_text": "七言律诗"}
{"src_text": "题高尚书夜山图", "tgt_text": "善画尚书高彦敬，能书学士赵子昂。两翁秋兴江海动，一尺夜山吴越苍。云松雾塔参差见，野水寒沙渺漭长。山窗抚卷应惆怅，却忆东坡赋雪堂。", "ctrl_text": "七言律诗"}
{"src_text": "岳王庙二首 其一", "tgt_text": "岳王坟上褒忠寺，地老天荒恨尚存。介冑何堪投狱吏，衣冠无复望中原。青山能掩苌弘血，落日空悲蜀帝魂。辽鹤不归人事别，吴宫青草又黄昏。", "ctrl_text": "七言律诗"}
{"src_text": "岳王庙二首 其二", "tgt_text": "谁收将骨瘗西湖，已卜他年必沼吴。孤冢有人来下马，六陵无树可栖乌。庙堂短计惭嫠妇，宇宙惟公是丈夫。往事重观如败局，一龛灯火属浮屠。", "ctrl_text": "七言律诗"}
{"src_text": "方广岩纪游", "tgt_text": "上方楼阁倚空明，磴路如天鸟亦惊。屋顶石岩常欲坠，檐前瀑雨不能晴。龙湫千古风雷气，山殿六时钟磬声。最爱白云飞不去，半山飘泊伴人行。", "ctrl_text": "七言律诗"}
{"src_text": "题大龙湫和李五峰韵", "tgt_text": "雁荡峰头春水生，无边木叶作秋声。六龙捲海上霄汉，万马嘶风下雪城。春尽不知阳鸟去，岩高惟许白云行。故人家住青山下，野竹寒流亦有情。", "ctrl_text": "七言律诗"}
{"src_text": "题瑞岩寺", "tgt_text": "危亭跨石出层虚，咫尺栏干玩月馀。春入冈原分斥卤，烟生林樾认村墟。江流阔狭潮来去，山色有无云卷舒。安得一瓢供我老，风吟月啸度居诸。", "ctrl_text": "七言律诗"}
{"src_text": "题曾彦明所藏雨竹", "tgt_text": "苍梧秋云来，寒翠滴不已。君看叶上波，都是湘江水。", "ctrl_text": "五言绝句"}
{"src_text": "玉虚洞", "tgt_text": "空谷结层云，寒泉落空沼。中有太古灵，悠然隔深窅。", "ctrl_text": "五言绝句"}
{"src_text": "虎丘", "tgt_text": "吴山名胜处，独说此林丘。人去剑留迹，僧来石点头。苏台千古月，萧寺几番秋。岩壁寒泉响，辘轳声未休。", "ctrl_text": "五言律诗"}
{"src_text": "虎丘剑池", "tgt_text": "倚天长剑斫山破，劈石对峙寒潭清。何年自出造化异，万古不与豪雄争。涧深黑虎威狞立，树老青龙鳞甲生。莲花峰头有玉井，谁当并此赋峥嵘。", "ctrl_text": "七言律诗"}
{"src_text": "次韵送虞伯生使蜀降香", "tgt_text": "城南尺五去天低，回首彤楼十二梯。六月岷山犹有雪，三春云栈迥无泥。浣花溪上看秧马，芳草渡头闻竹鸡。见说草堂遗构在，公馀须到锦城西。", "ctrl_text": "七言律诗"}
{"src_text": "赠刘宗道使安南", "tgt_text": "一介强于十万兵，秋风持节使清泠。可容赞普窥唐壤，要遣莎车拜汉庭。蜃吐瘴烟骊洞暗，鲸掀巨浪海云腥。元戎已办安边策，万古千秋汗简青。", "ctrl_text": "七言律诗"}
{"src_text": "题王朋梅金明池图", "tgt_text": "金明池水清且涟，宝津楼阁三山巅。鱼龙一鼓雷破壁，貔虎万艘风动天。银涛激起翻匹练，綵绳突出腾飞仙。锦标夺得未为快，东朝画史今龙眠。", "ctrl_text": "七言律诗"}
{"src_text": "送捧诏使", "tgt_text": "霜落澄江水似蓝，江亭折柳送髯参。五条温语颁天北，一棹清风下斗南。父老疲癃沾利泽，山川胜概入豪谈。渝城好过黄花节，金碧台高酒半酣。", "ctrl_text": "七言律诗"}
{"src_text": "送冯参政致事", "tgt_text": "天眷虽隆志叵渝，拂衣归去不踌蹰。百年乔木推耆旧，九老香山入画图。力疾不辞春命驾，感恩直欲夜含珠。圣王已有黄金像，一舸秋风下五湖。", "ctrl_text": "七言律诗"}
{"src_text": "登太白楼", "tgt_text": "系缆任城下，登楼古堞边。远山低绿树，平野接青天。身世无何酒，神游不记年。怜才今昔意，汶月向人圆。", "ctrl_text": "五言律诗"}
{"src_text": "题郭主簿模摩诘本辋川图卷 其一 孟城坳", "tgt_text": "春风孟城坳，年年自花柳。当日倦游人，何处谈空有？", "ctrl_text": "五言绝句"}
{"src_text": "题郭主簿模摩诘本辋川图卷 其二 华子冈", "tgt_text": "蜿蜒浮远空，惨淡凝古色。出云亦何心，既雨返无极。", "ctrl_text": "五言绝句"}
{"src_text": "题郭主簿模摩诘本辋川图卷 其三 文杏馆", "tgt_text": "种杏白云间，因之葺茅宇。莺声烟中曙，虎迹夜来雨。", "ctrl_text": "五言绝句"}
{"src_text": "题郭主簿模摩诘本辋川图卷 其四 斤竹岭", "tgt_text": "苞竹秀孤岭，虚籁涵清漪。秋风何时实？凤饥竹不知。", "ctrl_text": "五言绝句"}
{"src_text": "题郭主簿模摩诘本辋川图卷 其五 鹿柴", "tgt_text": "崖蹙石林稠，谷静山泉响。麇麚囿其间，攸伏息下上。", "ctrl_text": "五言绝句"}
{"src_text": "题郭主簿模摩诘本辋川图卷 其六 木兰柴", "tgt_text": "手折木兰花，心忆怀沙侣。坠露玉可和，金盘羞帝所。", "ctrl_text": "五言绝句"}
{"src_text": "题郭主簿模摩诘本辋川图卷 其七 茱萸沜", "tgt_text": "茱萸绽紫粟，白云封不开。似待陶元亮，共把菊花杯。", "ctrl_text": "五言绝句"}
{"src_text": "题郭主簿模摩诘本辋川图卷 其八 宫槐陌", "tgt_text": "屯云荫广陌，零露湿古苔。中街日亭午，四面风徐来。", "ctrl_text": "五言绝句"}
{"src_text": "题郭主簿模摩诘本辋川图卷 其九 临湖亭", "tgt_text": "积水涵倒影，万象凌虚来。鱼在山中泳，花从天上开。", "ctrl_text": "五言绝句"}
{"src_text": "题郭主簿模摩诘本辋川图卷 其十 南垞", "tgt_text": "亭亭一风榭，脱屦席可即。阶前双白鹤，相迎似相识。", "ctrl_text": "五言绝句"}
{"src_text": "题郭主簿模摩诘本辋川图卷 其十一 攲湖", "tgt_text": "岸巾临水澨，酒醒呼隐君。收缗玉梭起，摇荡空中云。", "ctrl_text": "五言绝句"}
{"src_text": "题郭主簿模摩诘本辋川图卷 其十二 柳浪", "tgt_text": "年年黄金缕，照影曲尘漪。谁为南浦赠，纫佩扈江蓠。", "ctrl_text": "五言绝句"}
{"src_text": "题郭主簿模摩诘本辋川图卷 其十三 栾家濑", "tgt_text": "凿凿沸白喧，浩浩空青泻。渔翁互相呼，放船莫轻下。", "ctrl_text": "五言绝句"}
{"src_text": "题郭主簿模摩诘本辋川图卷 其十四 金屑泉", "tgt_text": "洗耳山下泉，永念童蒙岁。敢希作圣功，事心如事帝。", "ctrl_text": "五言绝句"}
{"src_text": "题郭主簿模摩诘本辋川图卷 其十五 白石滩", "tgt_text": "湍驶风逾清，水明石可把。倚杖独移时，白鸥翩然下。", "ctrl_text": "五言绝句"}
{"src_text": "题郭主簿模摩诘本辋川图卷 其十六 北坨", "tgt_text": "波影媚松樾，山色丽石阑。留连南川月，不肯下云端。", "ctrl_text": "五言绝句"}
{"src_text": "题郭主簿模摩诘本辋川图卷 其十七 竹里馆", "tgt_text": "此君俨相峙，清坐一晤啸。天风振空声，万境通寂照。", "ctrl_text": "五言绝句"}
{"src_text": "题郭主簿模摩诘本辋川图卷 其十八 辛夷坞", "tgt_text": "迎春发苍柯，映日在琼萼。欣欣各自私，先开还早落。", "ctrl_text": "五言绝句"}
{"src_text": "题郭主簿模摩诘本辋川图卷 其十九 漆园", "tgt_text": "黾勉徇世名，鞅掌婴俗务。漆以津自枯，不如樗栎树。", "ctrl_text": "五言绝句"}
{"src_text": "题郭主簿模摩诘本辋川图卷 其二十 椒园", "tgt_text": "申椒芳声远，秉德类幽人。时来荐瑶席，慎勿佞夫君。", "ctrl_text": "五言绝句"}
{"src_text": "歌风台", "tgt_text": "布衣千古一英雄，五载乾坤入手中。遥想帝魂垂浩劫，舜弦天上和南风。", "ctrl_text": "七言绝句"}
{"src_text": "送同知黄岩事林起宗满归二首 其一", "tgt_text": "浮云暮南征，游子思故乡。官清甘旨少，有母不得将。昨夜梦倚门，揽衣起彷徨。翩然忽复去，水远三山长。", "ctrl_text": "五言律诗"}
{"src_text": "送同知黄岩事林起宗满归二首 其二", "tgt_text": "贪官如苦雨，好官如流电。使君天下士，况也美文翰。出佐千里州，名在循吏传。行将补衮归，袖有五色线。", "ctrl_text": "五言律诗"}
{"src_text": "玉雪坡为周伯温学士作", "tgt_text": "仙人修月天上归，袖里璞屑万斛馀。当时委地不肯化，付与春风吹得飞。春风吹上坡头树，仙人著屋中间住。夜气英英到骨寒，又踏红光上天去。", "ctrl_text": "七言律诗"}
{"src_text": "定居", "tgt_text": "行客今如此，青山已定居。过云时傍户，流水暗通渠。道胜元无愧，身安即有馀。南窗高卧起，随意读吾书。", "ctrl_text": "五言律诗"}
{"src_text": "送萧起宗还凉上", "tgt_text": "客中送客意不乐，借问何门曳子裾。白下水高船起日，淮南木落雁飞初。壮怀更复频看剑，济世终当用读书。令弟少留数会面，北来音信未应疏。", "ctrl_text": "七言律诗"}
{"src_text": "次韵周学士巾子山留题", "tgt_text": "昔日控鹤此山颠，今日何日集众仙。九天使节环佩响，三岛候车幢盖连。洗心已共江水白，受命正与山松坚。东西瞻顾起更坐，手挥五弦鸿雁边。", "ctrl_text": "七言律诗"}
{"src_text": "送瞿慧夫上青龙镇学官三首 其一", "tgt_text": "仕宦去家百里近，文采照人当妙年。想见弹琴读书处，墙头春日荠花圆。", "ctrl_text": "七言绝句"}
{"src_text": "送瞿慧夫上青龙镇学官三首 其二", "tgt_text": "江上春风日夜催，即看柳色上衣来。莫言美玉难酬价，定有黄金为筑台。", "ctrl_text": "七言绝句"}
{"src_text": "送瞿慧夫上青龙镇学官三首 其三", "tgt_text": "人生岂不相逢早，异县倾心有弟昆。却恨客舟无意绪，豫先载我出吴门。", "ctrl_text": "七言绝句"}
{"src_text": "西坡即事", "tgt_text": "人境得佳趣，青松处士家。成行看过雁，数点落归鸦。风动竹彫叶，秋高菊吐花。閒来媚幽独，吾志在烟霞。", "ctrl_text": "五言律诗"}
{"src_text": "临平书事", "tgt_text": "四月临平路，江莲未著花。春风随客棹，绿水护僧家。对酒邀新月，披襟挹彩霞。晚来堪画处，飞鹭下圆沙。", "ctrl_text": "五言律诗"}
{"src_text": "季夏书事", "tgt_text": "归梦绕沧洲，胡为此滞留。雨收三伏暑，风送一帆秋。汀树层层出，盐花拍拍浮。相思千里月，人在海边楼。", "ctrl_text": "五言律诗"}
{"src_text": "清明有怀", "tgt_text": "春愁禁客况，夜梦绕天涯。淑景随流水，归心逐暮鸦。看书翻蠹叶，抚案落灯花。怅望松楸远，登临起叹嗟。", "ctrl_text": "五言律诗"}
{"src_text": "都下偶成", "tgt_text": "玉泉远接禁沟流，辇路春深碧草柔。细柳望迷秦女馆，清池学弄楚人舟。尊前艳态初疑月，云里新声欲变秋。不道有人骑瘦马，夕阳春树起高愁。", "ctrl_text": "七言律诗"}
{"src_text": "别桐城诸老席上作", "tgt_text": "七人五百有馀岁，高会尊前笑语哗。逸兴浓时过似酒，交情密处恰如家。朱颜鹤发明秋水，瑶句鱼笺动綵霞。明日马蹄衰草路，桐乡回首又天涯。", "ctrl_text": "七言律诗"}
{"src_text": "次滕玉霄韵", "tgt_text": "自是男儿志四方，明时上国快观光。儒冠误我青绫被，人品还君白玉堂。取友平生半区宇，论诗今日得濠梁。岁寒只有梅和竹，风雪相看味更长。", "ctrl_text": "七言律诗"}
{"src_text": "呈草庐吴司业", "tgt_text": "斯文梁栋在成均，自许儒冠可立身。拍塞胸襟五经笥，清高地位十分春。泰山北斗道行世，赤箭灵芝意自春。多谢春风荐贤笔，肯甘跃冶外陶钧。", "ctrl_text": "七言律诗"}
{"src_text": "偶题", "tgt_text": "头上阴云如泼墨，阶前白雨似跳珠。秋来日日风雷作，并入滦阳八景图。", "ctrl_text": "七言绝句"}
{"src_text": "南禅禅寺", "tgt_text": "水南山寺逢秋社，几树芙蓉未著花。薄暮凉风渐吹急，月明山路接溪沙。", "ctrl_text": "七言绝句"}
{"src_text": "华岩寺", "tgt_text": "千层金碧翠云翻，树满招提竹满山。十里清溪无觅路，水流花片到人间。", "ctrl_text": "七言绝句"}
{"src_text": "灵泉寺", "tgt_text": "白云深处寂无哗，香积惟馀饭一麻。出定不知春已过，净瓶花落点袈裟。", "ctrl_text": "七言绝句"}
{"src_text": "北山尼寺", "tgt_text": "客中无事强登山，为爱清空压市寰。坏榻火寒茶灶静，古祠香冷石炉閒。风生春水起龙甲，雨落晴阶点豹斑。松牖不扃人不到，时看巢燕自飞还。", "ctrl_text": "七言律诗"}
{"src_text": "灵泉寺", "tgt_text": "上方野马隔嚣纷，山接灵源一派分。夜静锡閒孤塔月，日高禅定半窗云。翠纱笼壁诗难续，玉斝流香酒易醺。爇柏煮茶清不寐，松风吹籁隔溪闻。", "ctrl_text": "七言律诗"}
{"src_text": "凤翔庵", "tgt_text": "桐边植竹与坡连，凤去年深老石泉。龙喷夜云生殿角，鳌翻春浪到台前。僧归禅月随风锡，渔退腥风去□船。一点浮尘浑不到，起登孤塔上危巅。", "ctrl_text": "七言律诗"}
{"src_text": "妙香庵", "tgt_text": "一栋翚飞锁白云，几看瑶月到黄昏。龛灯未灭僧初定，风挟潮声到寺门。", "ctrl_text": "七言绝句"}
{"src_text": "西峰寺", "tgt_text": "寒山多适兴，远上白云层。遇客每指寺，闻钟不见僧。摧巑横绝壑，堕石抱寒藤。几欲栖寒去，临歧又未能。", "ctrl_text": "五言律诗"}
{"src_text": "白云庵", "tgt_text": "缘冈蹑丹崖，东风拂瑶草。飞鸟时往还，山间白云老。", "ctrl_text": "五言绝句"}
{"src_text": "次韵答虞道园", "tgt_text": "笔翰风流说晋唐，敢将拙恶比诸郎。健豪日费徒成冢，秃鬓年侵不待霜。才士宜从鹓鹭序，畸人合住水云乡。岂期天藻亭中老，远寄词章胜采芳。", "ctrl_text": "七言律诗"}
{"src_text": "至顺四年四月九日同王叔能柳道传胡古愚游天平山次古愚韵", "tgt_text": "松门一径度萧森，门外澄渊得重临。翠木斩新随地长，白云依旧在山深。泉分茗椀来岩隙，香起熏炉出殿阴。篆墨题名志崖石，忘形容我亚冠簪。", "ctrl_text": "七言律诗"}
{"src_text": "余自至元元贞间客杭得交子行父虽齿在余先甚款密也余往来于杭有年间归吴门每承以诗或书尺见寄今犹有存者其过山村翁诀别之诗按胡汲仲先生冢铭乃至大四年也越三十一年为至正改元始见其手迹于卢山甫家感悼之馀为作七言一首以附于后亦挽之之意云时余六十又四", "tgt_text": "无家人拟地行仙，自号青霞小洞天。爱竹每留缘郭寺，吹箫时泛过湖船。诗魂渺渺波摇月，篆脚垂垂雨在川。老我犹能见遗墨，可堪回首断桥边。", "ctrl_text": "七言律诗"}
{"src_text": "题赵子固兰蕙图二首 其一", "tgt_text": "生意苦不繁，托根那计畹。只怜君子花，西风亦相偃。", "ctrl_text": "五言绝句"}
{"src_text": "题赵子固兰蕙图二首 其二", "tgt_text": "百亩不同调，数花常自春。风流高韵在，优孟是何人。", "ctrl_text": "五言绝句"}
{"src_text": "题赵子固四香画卷", "tgt_text": "名卉交加迥绝尘，芳香秀色映清真。岁华相对空山晚，不羡长安桃李春。", "ctrl_text": "七言绝句"}
{"src_text": "题所南老子推篷竹图", "tgt_text": "南翁高卧似渊明，不种黄花种竹君。挂起北窗长见此，苍烟一抹带斜曛。", "ctrl_text": "七言绝句"}
{"src_text": "题赵荣禄水村图", "tgt_text": "每怜北苑风流远，笔底精神此日同。春水孤村无限意，题诗输与杜陵翁。", "ctrl_text": "七言绝句"}
{"src_text": "兰在二首 其一", "tgt_text": "兰在在楚泽，兰在在楚山。古人见心易，今人见心难。", "ctrl_text": "五言绝句"}
{"src_text": "兰在二首 其二", "tgt_text": "兰在在幽谷，行子在歧路。蓼虫居蓼中，人生不知苦。", "ctrl_text": "五言绝句"}
{"src_text": "长丝曲", "tgt_text": "青池秋高霜露繁，芦叶浸水长阑干。风吹枯荷双白鹭，池上木落云漫漫。萧萧马鸣燕草残，小窗清砧山夜寒。乾坤如茧缫未了，古今长丝千万盘。", "ctrl_text": "七言律诗"}
{"src_text": "珊瑚", "tgt_text": "珊瑚生树碧海底，安得骑鲸斫大枝。独下昆崙倚风露，琼花吹落酒醒时。万山云尽水百折，中夜月高天四垂。不信此心如雪白，汉江同去照涟漪。", "ctrl_text": "七言律诗"}
{"src_text": "溪亭", "tgt_text": "溪亭春草绿，白鸟下初晴。柳锁长堤暗，花摇深水明。愔愔隔帘影，袅袅听箫声。自酌壶中酒，无穷天地情。", "ctrl_text": "五言律诗"}
{"src_text": "草亭", "tgt_text": "窗户连清泚，草亭如小舟。都来一壶酒，消得百年忧。燕拂轻花过，云随曲水流。绿杨沈影处，清杀两鸥浮。", "ctrl_text": "五言律诗"}
{"src_text": "薄酒", "tgt_text": "薄酒歌明月，清髯不解愁。此心无险薄，何处有恩雠。春水洄青涧，桃花绕白鸥。乾坤如小艇，罢钓足优游。", "ctrl_text": "五言律诗"}
{"src_text": "青藜", "tgt_text": "青藜扶倦足，芳草上坡陀。雨过梨花尽，莺啼柳树多。人心如海水，世路有风波。草莽非无酒，伤春可奈何。", "ctrl_text": "五言律诗"}
{"src_text": "武夷宫", "tgt_text": "仙人缥缈踏春鸿，月落青峰第几重。琪树雪中巢一鹤，石坛秋后蛰双龙。古时有冢埋黄帝，今日无人见赤松。独愧曾孙幔亭上，翠华同醉玉芙蓉。", "ctrl_text": "七言律诗"}
{"src_text": "绝句四首 其一", "tgt_text": "矶头系渔艇，林下访樵牧。炯然一白鸥，独有满潭绿。", "ctrl_text": "五言绝句"}
{"src_text": "绝句四首 其二", "tgt_text": "独酌玩溪水，溪水清且漪。山月忽飞来，皎然谁与期。", "ctrl_text": "五言绝句"}
{"src_text": "绝句四首 其三", "tgt_text": "酒醒悦山桂，流泉夜弹筝。独上青峰去，中天见月明。", "ctrl_text": "五言绝句"}
{"src_text": "绝句四首 其四", "tgt_text": "坦坦黄金道，蛾眉七宝车。莫随双燕子，容易落人家。", "ctrl_text": "五言绝句"}
{"src_text": "渊明辞", "tgt_text": "醉倚苍江看落花，阿舒扶上短辕车。河山万里皆刘裕，五柳春风自一家。", "ctrl_text": "七言绝句"}
{"src_text": "商山辞", "tgt_text": "紫田云细玉芝香，龙蛰山潭草树光。清夜呜呜弄明月，一簪华发钓秋霜。", "ctrl_text": "七言绝句"}
{"src_text": "怀关中故人", "tgt_text": "长安三月酒如酥，花落平堤水满初。杨柳簇门齐下马，九龙池上看叉鱼。", "ctrl_text": "七言绝句"}
{"src_text": "怀彦肃二首 其一", "tgt_text": "山亭浊酒思雀煦，天渴无人献露瓢。偶见癯僧采方竹，雪溪扶过木长桥。", "ctrl_text": "七言绝句"}
{"src_text": "怀彦肃二首 其二", "tgt_text": "三年不见琼花树，修竹长松独倚楼。一片白云东海上，又随春雨过扬州。", "ctrl_text": "七言绝句"}
{"src_text": "寄兼善", "tgt_text": "月在天游恰半痕，手?河汉上金盆。如今洗得都明彻，照见南山万树根。", "ctrl_text": "七言绝句"}
{"src_text": "月明归路", "tgt_text": "常时花柳暗春风，红袖钩心咽小钟。昨夜珠帘罢歌舞，月明归路马如龙。", "ctrl_text": "七言绝句"}
{"src_text": "长笛", "tgt_text": "长笛呜呜杨柳枝，捲帘清夜酒醒时。光风亭外春无影，明月中天水满池。", "ctrl_text": "七言绝句"}
{"src_text": "曲溪", "tgt_text": "曲溪山崦白云多，历历梧桐紫凤窠。酿得冷泉成琥珀，月明吹笛看天河。", "ctrl_text": "七言绝句"}
{"src_text": "清池", "tgt_text": "春风留梦碧桃枝，双凤吹箫月上时。谁与秋莲共秋色，白鸥如雪落清池。", "ctrl_text": "七言绝句"}
{"src_text": "钓鱼图", "tgt_text": "溪树苍茫带晚烟，溪流逆上似登天。归来钓得鲈鱼美，只博西窗一觉眠。", "ctrl_text": "七言绝句"}
{"src_text": "野鹤", "tgt_text": "野鹤高风双羽寒，重云吹尽过潼关。行人指点晴天角，一簇三峰是华山。", "ctrl_text": "七言绝句"}
{"src_text": "楼上", "tgt_text": "辘轳鸣晓梦初醒，楼上南山暗又明。一片伤心无处著，渭川流过汉家城。", "ctrl_text": "七言绝句"}
{"src_text": "楚云曲", "tgt_text": "花梢溜雨湿春泥，花底萦愁两燕低。小院玉筝檀柱冷，楚云凝梦上安西。", "ctrl_text": "七言绝句"}
{"src_text": "人心", "tgt_text": "杯酒干戈相死生，人心窄路马蹄惊。太行若把填东海，展得中原万里平。", "ctrl_text": "七言绝句"}
{"src_text": "寄简吴宗师", "tgt_text": "桂旗兰盖肃骖騑，暂领仙官出禁闱。泰畤神光修夜祀，函关紫气望东归。蛟龙宛尾承香案，鸾鹤分翎织缟衣。列岳遍祠回祝册，五云高拱近天威。", "ctrl_text": "七言律诗"}
{"src_text": "奉呈虞侍讲三首 其一", "tgt_text": "文帝中兴戢武威，元臣高步列彤闱。玉鞭调马陪春宴，银扇回鸾从夜归。立仗官曹移讲席，捧香侍女拂朝衣。龙舆一去桥山远，独抱孤云万里飞。", "ctrl_text": "七言律诗"}
{"src_text": "奉呈虞侍讲三首 其二", "tgt_text": "五载抽毫侍禁中，上宾虞舜协时雍。频裁密诰颁三省，旋写新词降六宫。金井蟾蜍分碧露，玉杯鹦鹉醉香风。诏归特赐金莲炬，迢递苍龙阙角东。", "ctrl_text": "七言律诗"}
{"src_text": "奉呈虞侍讲三首 其三", "tgt_text": "万里驱驰别帝乡，蜀江南下楚山长。宫衣满箧云霞烂，御酒分杯雨露香。恩湛镜湖新赐水，梦随玉殿旧班行。杏花疏雨催春色，人在吴中听乐章。", "ctrl_text": "七言律诗"}
{"src_text": "题张真人觐回行卷后", "tgt_text": "龙蟠虎踞汉仙家，碧玉楼台护紫霞。春在猗兰开奕叶，风暄珠树吐三花。霓旌翼驾朝元早，云笈传书卜世遐。忝是蓬莱山畔客，星河惯识上天槎。", "ctrl_text": "七言律诗"}
{"src_text": "送道者归闽省亲", "tgt_text": "采药求仙碧海东，客行重入故乡中。铜盘露滴三秋月，玉杵霜飞五夜风。榕叶尽从来后老，桃花只是去时红。南真奕世多仙气，衡岳峰头几岁逢。", "ctrl_text": "七言律诗"}
{"src_text": "送人入京二首 其一", "tgt_text": "十载秦城梦寐间，客衣重著思漫漫。江河众水分流出，济岱诸山对海安。茅店听鸡霜月白，柳桥饮马晓风寒。旧藏箧内阴符在，赢得苏郎对雪看。", "ctrl_text": "七言律诗"}
{"src_text": "送人入京二首 其二", "tgt_text": "牢落乾坤见二毛，登丘却望凤城高。城头击柝樯乌起，塞上吹笳枥马号。壮士语深留宝剑，故人情重赠绨袍。庙堂进用多才杰，青眼高歌望尔曹。", "ctrl_text": "七言律诗"}
{"src_text": "赠人远游", "tgt_text": "远辞云月谢松萝，频倚邮亭拂太阿。裘解鹔鹴春卧稳，杯乾鹦鹉夜吟多。三韩方丈连沧海，华岳终南隔大河。此地经过重回首，天门佳气正嵯峨。", "ctrl_text": "七言律诗"}
{"src_text": "题寿春堂", "tgt_text": "兵卫森门列綵戵，使君堂上足欢娱。醉攀北斗斟元气，坐领东风动九衢。千岁崖松收琥珀，三秋海树长珊瑚。故家旧德犹遗泽，奕叶兰芳衍庆符。", "ctrl_text": "七言律诗"}
{"src_text": "题成趣亭", "tgt_text": "吴氏亭台水竹间，百年幽兴满松关。匏樽雪后移当径，石榻晴来卧看山。昼日鸣鸡花下散，春风飞燕柳边还。扬雄五亩城西宅，草就玄经未得閒。", "ctrl_text": "七言律诗"}
{"src_text": "送傅与砺广州教授", "tgt_text": "秋尽黄茅瘴雾收，计程君合到交州。天垂北极星文□，地尽南图海气浮。灵药谩从方士采，明珠岂效贾胡留。临歧不作经年别，有约看花上苑游。", "ctrl_text": "七言律诗"}
{"src_text": "次韵答见心上人二首 其一", "tgt_text": "每见诗文湖海上，前年相识北来初。客边邂逅情何密，方外交游迹似疏。师喜已通三藏法，我惭未读五车书。秋风欲赴云泉约，一榻清风万虑除。", "ctrl_text": "七言律诗"}
{"src_text": "次韵答见心上人二首 其二", "tgt_text": "玉立双峰古寺深，团团桂树结清阴。编蒲尽孝追尊宿，制锦成文重士林。常日谈经山鬼听，有时持钵洞龙吟。远公曾许渊明醉，又寄诗来动客心。", "ctrl_text": "七言律诗"}
{"src_text": "谢见心上人", "tgt_text": "名山登览意舒徐，不觉留连七日馀。童仆饱餐香积饭，主宾閒阅翰林书。买山葬友开神道，度子为僧奉母居。方外高风敦薄俗，同年感激更何如？", "ctrl_text": "七言律诗"}
{"src_text": "余来四明见心禅师以诗见招既至山中使人应接不暇见心相与数日抵掌谈笑情好益洽故再倡秋风之句为他日双峰佳话云", "tgt_text": "相过有约待秋风，今到招提八月中。已遂登临陪杖锡，不烦来往寄诗筒。双峰对立开金粟，两涧交流贯玉虹。政好云泉共清赏，江头归棹又匆匆。", "ctrl_text": "七言律诗"}
{"src_text": "泛鸣鹤湖次见心上人韵", "tgt_text": "杜若湖中试綵舟，波光千顷镜奁浮。芙蓉露冷沧洲上，杨柳风清古渡头。鸣鹤数声秋澹澹，閒沤几点思悠悠。相过未尽登临兴，更把琴书且暂留。", "ctrl_text": "七言律诗"}
{"src_text": "游天重山", "tgt_text": "山盘九陇翠岧峣，太白星高手可招。路入松关云气合，天连宝阁雨花飘。承恩赐额开名刹，奉敕文碑荷圣朝。晨鼓暮钟思补报，行看四海甲兵消。", "ctrl_text": "七言律诗"}
{"src_text": "夜宿大慈山次金左丞韵", "tgt_text": "大慈名胜旧曾游，路转平湖景最幽。岩下珠璎时散彩，林间石马尚鸣秋。昔扶红日勋劳远，今见青山草木稠。把酒不须评往事，海风吹月上西楼。", "ctrl_text": "七言律诗"}
{"src_text": "游育王山", "tgt_text": "育王名刹古流传，灯火于今几百年。舍利有光垂半榻，雨花无数散诸天。铁轮高揭晴轩外，玉几端临宝阁前。最忆能吟澹游叟，东湖先渡月波船。", "ctrl_text": "七言律诗"}
{"src_text": "余尝遣仆奉商学士山水图一幅为见心禅师寿又尝与师同宿大慈山和金左丞壁间所题诗韵而师有白河影落千峰晓碧海寒生万壑秋之句故末章及之", "tgt_text": "慈云高阁起层阴，中有蒲庵老见心。海内才名通晓苑，江南声誉冠丛林。寄诗常愧刊文集，送画何烦赠屦金。前月清游得三友，寒生万壑最能吟。", "ctrl_text": "七言律诗"}
{"src_text": "简见心上人", "tgt_text": "避地东鄞郭外居，坐无斋阁出无舆。云山满眼常观画，烽火连年近得书。坐久颇能评海错，交深多感馈鲈鱼。论文正欲频相过，门掩清风客到疏。", "ctrl_text": "七言律诗"}
{"src_text": "题高节书院", "tgt_text": "远聘羊裘到汉庭，竟忘龙衮略仪刑。先生不为干人爵，太史何劳奏客星。潮上严滩浮海白，山连禹穴入云青。高风千古成陈迹，唯有荒祠绕翠屏。", "ctrl_text": "七言律诗"}
{"src_text": "秋日同游敬亭得并字", "tgt_text": "湘中三年梦乡井，敬亭重游心目醒。双流夹镜一溪来，千仞齐云两峰并。丛祠秋报同奠桂，兰若晚酣催煮茗。晴岚煖翠约花时，往觅丹梯登绝顶。", "ctrl_text": "七言律诗"}
{"src_text": "紫山寺晚望山门", "tgt_text": "胜绝瞿硎地，中藏六洞天。山门云引路，石室月通泉。鸟径莓苔涩，僧房紫翠连。曾闻地主说，怅望夕阳边。", "ctrl_text": "五言律诗"}
{"src_text": "题翠微寺", "tgt_text": "堂上麻衣坐，阶前锡杖泉。人依碧霄近，寺与翠微连。山拥无尘地，云开宿雨天。明当临绝顶，禅榻借高眠。", "ctrl_text": "五言律诗"}
{"src_text": "寄浙西张廉访二首 其一", "tgt_text": "今代皇华使，张纲德业优。弓刀閒上将，旌节按诸侯。强禦成擒虎，高才善解牛。遥怜浙江水，不向宛溪流。", "ctrl_text": "五言律诗"}
{"src_text": "寄浙西张廉访二首 其二", "tgt_text": "昔献明经策，因知侍御贤。陈蕃能解榻，文举乃忘年。花柳春城外，湖山玉节前。观风应有作，莫惜野人传。", "ctrl_text": "五言律诗"}
{"src_text": "送陈公辅采石山长", "tgt_text": "矶伏金牛异，峰攒翠黛双。同游怀绝景，相望只邻邦。春鲚宜供酒，灵犀莫照江。此行应最乐，山水在书窗。", "ctrl_text": "五言律诗"}
{"src_text": "登黄山", "tgt_text": "屹立四千仞，缘回八百盘。藤萝孤寺合，苔藓一碑残。风急龙髯断，云深鹤睡寒。兹山可招隐，吾亦挂吾冠。", "ctrl_text": "五言律诗"}
{"src_text": "祥符寺追和文敬所壁间韵", "tgt_text": "苍山寒日近禺中，揭浅缘深足茧重。仙子未归辽海鹤，轩皇曾驭鼎湖龙。诗题古壁无人续，梦断钧天何处逢。欲问古侯应不识，空遗萧寺锁云峰。", "ctrl_text": "七言律诗"}
{"src_text": "双头同心芍药出西城居民家", "tgt_text": "双花窈窕照春深，尽日凭阑费苦吟。背面紫云分宝髻，合欢金缕结同心。歌残溱洧休相赠，瑞出扬州可重寻。共向东风承雨露，不辞玉砌与山林。", "ctrl_text": "七言律诗"}
{"src_text": "四月九日新霁景气清淑偕宗英公仲自天都峰侧游汤泉道中偶成", "tgt_text": "天都夐出诸峰上，曙色岚开逸兴催。半壁暗泉吹冷雨，悬崖飞瀑吼晴雷。白云缥缈仙乡远，碧落高寒俗驾回。自笑生平爱清境，冥搜不厌历崔嵬。", "ctrl_text": "七言律诗"}
{"src_text": "次杨侍郎辇下书事韵", "tgt_text": "曾看长安陌上花，万方人物仰皇家。龙门变化风雷夕，凤阙瞻依日月华。晓色宫槐连御柳，春声叠鼓带凝笳。闻君高咏燕山雪，细诵新章绚綵霞。", "ctrl_text": "七言律诗"}
{"src_text": "挽杨桂嵓", "tgt_text": "门外空回长者车，草玄论字总何如？秋宾鸿雁传书后，岁在龙蛇入梦初。萱室东风留綵服，瓜庐夜雨忆春锄。山阳地下无穷恨，满目寒云泪洒裾。", "ctrl_text": "七言律诗"}
{"src_text": "金陵别友", "tgt_text": "烟草六朝梦，莺花三月游。秦淮风雨夜，楚客别离愁。", "ctrl_text": "五言绝句"}
{"src_text": "斋中见杏花残枝有感", "tgt_text": "杏花憔悴减胭脂，闭户春深笑不知。芳艳半开争共赏，何人还爱雨馀枝。", "ctrl_text": "七言绝句"}
{"src_text": "次友人春日见寄韵二首 其一", "tgt_text": "簇簇霏霏委地红，阑干不解隔狂风。时人莫道寻芳晚，留得馀春绿树中。", "ctrl_text": "七言绝句"}
{"src_text": "题崇果寺", "tgt_text": "十八岩前罗汉竹，百千洞里老龙泉。山僧约我重来日，花落花开五百年。", "ctrl_text": "七言绝句"}
{"src_text": "送杨好古浙东宪掾", "tgt_text": "逸思飘飖迥不羁，青年高步际明时。黄堂雅望推三语，乌府先声重四知。石室岚烟凝紫翠，兰溪梅雨涨涟漪。公馀定遂登临兴，好寄新吟慰所思。", "ctrl_text": "七言律诗"}
{"src_text": "杂兴五首 其一", "tgt_text": "黄帝作弓剑，一战擒蚩尤。张乐洞庭野，炼玉昆崙丘。白日乘紫云，飘飘谢诸侯。如何桥山下，高冢悲千秋。", "ctrl_text": "五言律诗"}
{"src_text": "杂兴五首 其二", "tgt_text": "长安有高第，云是金张家。朱门映绿水，弱柳啼春鸦。晓合列侯马，暮多名主车。可怜歌舞月，空照玉梁斜。", "ctrl_text": "五言律诗"}
{"src_text": "杂兴五首 其三", "tgt_text": "驱车洛东北，遥望首阳山。昔有两兄弟，采薇于其间。我愿从之游，孰云不可攀。踌躇日将暮，感此空忘还。", "ctrl_text": "五言律诗"}
{"src_text": "杂兴五首 其四", "tgt_text": "生长宛叶间，廓落不事家。结托刘文叔，调笑阴丽华。还沽舂陵酒，更赏河阳花。兴阑聊骋望，纷纷龙虎霞。", "ctrl_text": "五言律诗"}
{"src_text": "杂兴五首 其五", "tgt_text": "妾住雕阴东，君去渔阳北。唯有别时草，依依满行迹。不忍行迹没，扫尽还更碧。君情如妾意，缠绵无终极。", "ctrl_text": "五言律诗"}
{"src_text": "轻薄篇", "tgt_text": "华驹细犊小香车，城南陌上问倡家。倡家窈窕可怜妾，石榴裙裾飞蛱蝶。零陵酒熟正宜尝，娇歌一曲双断肠。敛笑含颦背花烛，眼意拂君君暂宿。", "ctrl_text": "七言律诗"}
{"src_text": "东华门观百寮侍朝", "tgt_text": "重城流月影，飞阙动霞光。度柳分龙队，穿花列雁行。佩连都尉粉，衣染令君香。忽听传呼永，催班入建章。", "ctrl_text": "五言律诗"}
{"src_text": "恩制寒食赐百僚宴罢遂幸长公主宅", "tgt_text": "桃花明玉涧，柳叶暗金堤。绿锦呈调马，朱丝表斗鸡。筵开同日永，乐奏与云齐。更问平阳第，还过小苑西。", "ctrl_text": "五言律诗"}
{"src_text": "答张翰林扈驾还京", "tgt_text": "羽林环紫盖，玄武飒黄旗。大校长杨猎，重修好畤祠。云生三秀草，风动万年枝。想得张供奉，还多应诏诗。", "ctrl_text": "五言律诗"}
{"src_text": "闻康给事禁中寓直因寄", "tgt_text": "重惭长乐注，曲馆建章通。户裛金仙露，窗含玉女风。浓香千绪茧，华烛五文虹。顾此清宵兴，遥怜谁与同？", "ctrl_text": "五言律诗"}
{"src_text": "送蒲御史往荆南", "tgt_text": "怅望荆南道，飘然忽去群。云随骢马色，花学绣衣纹。过峡思神女，逢滩问使君。王程归有限，应未落春分。", "ctrl_text": "五言律诗"}
{"src_text": "寄上元韩少府", "tgt_text": "借问为仙吏，幽怀定若何。江声云外急，山色雨馀多。小市金陵酒，遗宫玉树歌。好乘巴马子，閒踏落花过。", "ctrl_text": "五言律诗"}
{"src_text": "登吴山留题承天观", "tgt_text": "满目尽楼台，路从山顶来。潮生沙岸没，云破海门开。官舍笼鹅去，道人骑鹤回。题诗向何处，石壁扫苍苔。", "ctrl_text": "五言律诗"}
{"src_text": "云岩", "tgt_text": "云破石门开，青青烟树来。江东好山水，天上出楼台。日月开丹灶，风尘罢酒杯。回看争战地，不似住蓬莱。", "ctrl_text": "五言律诗"}
{"src_text": "游岝崿山", "tgt_text": "骑马野桥西，残梅雪满溪。兴来诗谩写，行处剑长携。烽火边关近，楼船水塞低。应逢杨铁笛，笑我尚羁栖。", "ctrl_text": "五言律诗"}
{"src_text": "东轩", "tgt_text": "孤客凭危正惘然，江南春尽落花天。海门黑送千艘雨，城郭青炊万灶烟。烧药金炉犹伏火，射潮铁箭久离弦。伍员白马今何在？几处荒台野鹿眠。", "ctrl_text": "七言律诗"}
{"src_text": "华处士别业", "tgt_text": "迢迢去郭赊，渺渺入云斜。桑采三番叶，桃开二色花。割溪鸥作主，分坞鹿为家。时有巢居子，相逢道吃茶。", "ctrl_text": "五言律诗"}
{"src_text": "次韵塞上", "tgt_text": "李广称猿臂，班超号虎头。三边杀降卒，万里取封侯。砂碛胡云暗，邮营汉月秋。曾经饮马窟，半是血骷髅。", "ctrl_text": "五言律诗"}
{"src_text": "题疏斋吴氏深静斋", "tgt_text": "避地閒心远，入山尘事稀。书棚幽落蛀，宾戺密生衣。野竹秋光薄，谷禽春韵微。残经注未就，频岁掩重扉。", "ctrl_text": "五言律诗"}
{"src_text": "送友人北上次韵", "tgt_text": "玉阙金门紫气寒，干戈虎士列桓桓。銮坡日永移天仗，仙掌云深捧露盘。犀角不颁朝士带，鹿皮思制野人冠。江南何处秋风岸？绿水芙蓉许独看。", "ctrl_text": "七言律诗"}
{"src_text": "送于鍊师之京", "tgt_text": "九重天上帝王宫，入觐仙人驾海风。宵仗引从黄道外，晓班环在紫垣中。驼鸣毡帐沙光白，龙挟金舆宝气红。万里冬寒须自卫，酪杯酥椀莫令空。", "ctrl_text": "七言律诗"}
{"src_text": "次韵虞侍讲游何尚书山庄", "tgt_text": "尚书致政卧青山，笑傲中林竟不还。野叟徒能谈旧事，孤云何处觅苍颜。哀湍振壑龙移久，曲崦藏风鹤梦閒。喜逐三朝黄阁老，昔贤陈迹共追攀。", "ctrl_text": "七言律诗"}
{"src_text": "题金碧山水图", "tgt_text": "狂风捲尽夜来云，万壑千崖锦绣纹。占日楼台平树见，吼雷春瀑入溪闻。岂无花洞留莺语，应有芝田下鹤群。清绝松阴二三子，不知谁是紫阳君。", "ctrl_text": "七言律诗"}
{"src_text": "饯别杨友直总管", "tgt_text": "双凫飞蹻历金天，五马閒游款玉鞭。隶篆共参邦伯印，制书曾拜祖皇宣。严城鼓角连云度，护水鱼龙枕月眠。无限舞衫歌扇意，路人遥识使君船。", "ctrl_text": "七言律诗"}
{"src_text": "送潘希隐归闽省亲", "tgt_text": "道人骑鹤入闽邦，梦绕慈闱一念长。红压锦云收荔子，绿攒香树摘槟榔。晓侵雾露黄冠重，春透山林綵服光。剩有大丹并妙药，三光凋后鬓应霜。", "ctrl_text": "七言律诗"}
{"src_text": "寿饶大有", "tgt_text": "骊驹塘上玉生烟，麟角峰前乐事偏。花里桥亭春每早，竹间书庋日如年。雕龙细雨金壶墨，宝雁轻调锦瑟弦。椿树绿时誇五伯，桃花红处祝三千。", "ctrl_text": "七言律诗"}
{"src_text": "燮御史", "tgt_text": "红杏碧桃鳌顶开，青年白皙马蹄回。本随鸾凤冲霄去，却为豺狼按辔来。铁铸冠梁临画省，绣裁衫表照霜台。使骢往复东西道，欲候旌旄愧不才。", "ctrl_text": "七言律诗"}
{"src_text": "喜薛外史春日自京师寄经至", "tgt_text": "蓬莱坊畔五云边，七尺长身汉薛宣。花压铜街驰厩马，水生瑶海放楼船。仙曹共作窗间戏，吏部相邀瓮里眠。果老山头逢野鹤，雪笺时奉寄来篇。", "ctrl_text": "七言律诗"}
{"src_text": "白云山刘道士", "tgt_text": "紫华阳巾白羽衣，幼辞家舍入岩扉。灵书注就参同契，绝字修成杜德机。著屐看松逢伴少，荷锄栽果到城稀。萧萧落叶空山夜，独礼寒星待鹤归。", "ctrl_text": "七言律诗"}
{"src_text": "破帽", "tgt_text": "破帽多情却恋头，草残丝断素尘浮。烟笼长是煎茶日，风落多逾把菊秋。顶漏疏星窥短发，檐垂缺月露双眸。桃尖楼子青罗辨，相对宁知故旧愁。", "ctrl_text": "七言律诗"}
{"src_text": "酒", "tgt_text": "曲糵生香出小槽，几人耽酗日陶陶。笑吞鹦鹉杯中月，贫与鹔鹴花下袍。内府腊传红琥珀，西京秋压紫葡萄。杜康仪狄今安在，回首丘陵半是糟。", "ctrl_text": "七言律诗"}
{"src_text": "倪知州致事归", "tgt_text": "酒扫林庐理旧书，某山某水足嬉娱。尚应馈醑虞庠礼，谩入耆英洛社图。花里醉眠从客去，竹间移步遣孙扶。后人自有田园趣，无愧疏家两丈夫。", "ctrl_text": "七言律诗"}
{"src_text": "奉赠吴宗师", "tgt_text": "使节光华礼乐崇，皇华原隰辔玲珑。五风十雨祠三岛，万岁千秋祝两宫。醮起碧鸡山月白，仗移黄鹄禁云红。召南庶类深仁泽，行见驺虞发五豵。", "ctrl_text": "七言律诗"}
{"src_text": "春明楼", "tgt_text": "公子楼居剩得春，四时花气敌浓薰。书声高下闻长日，舞袖婆娑拂彩云。蛱蝶新图开雁爪，狻猊古鼎隔龙纹。近来每爱东风赏，折简常邀越鄂君。", "ctrl_text": "七言律诗"}
{"src_text": "赠舍农叟春耕者", "tgt_text": "六角黄牛二顷田，晓蓑星月晚犁烟。治墉布谷清明后，伐鼓烧钱社日边。急雨放宽科斗水，乱云遮断鹭鹚天。太平四海无征役，念此安居不偶然。", "ctrl_text": "七言律诗"}
{"src_text": "游崇禧寺", "tgt_text": "好山藏在白云隈，天历君王手自开。木魅尽惊金钁震，地灵潜献宝瓶来。林香万叶垂甘露，峰霁诸花散石台。莫道神游事绵邈，六龙应解此徘徊。", "ctrl_text": "七言律诗"}
{"src_text": "题草堂寺", "tgt_text": "草堂禅寺北山陲，想见鸣驺入谷时。猿鹤如怀海盐令，鱼龙犹护绍兴碑。排岩树老秋来早，上殿僧稀晓散迟。我亦于今抗尘土，临风惭读孔璋移。", "ctrl_text": "七言律诗"}
{"src_text": "威显庙", "tgt_text": "南唐忠烈桂司空，三百馀年气贯虹。上国勋劳明大节，故家文献挹遗风。云中结构孙修庙，石上褒崇史论功。词客冀窥松柏路，弋阳西畔贵溪东。", "ctrl_text": "七言律诗"}
{"src_text": "暮春杂咏寄友人", "tgt_text": "绿漪池沼燕交飞，深院重门客到稀。柳絮不知春去尽，尚随风起点人衣。", "ctrl_text": "七言绝句"}
{"src_text": "送友", "tgt_text": "云锦江边送玉郎，江边折柳柳丝长。柳丝若挽行人住，更向东风种几行。", "ctrl_text": "七言绝句"}
{"src_text": "亭前荼蘼", "tgt_text": "杏园芳草雨霏霏，亟折千秋卷画旗。自过清明多病酒，不知花落到荼蘼。", "ctrl_text": "七言绝句"}
{"src_text": "奉题李学士幽篁古木图", "tgt_text": "岁历居庸万仞山，词臣供奉有馀閒。试看翠竹丹枫画，犹似金风玉露间。", "ctrl_text": "七言绝句"}
{"src_text": "宫花二首 其一", "tgt_text": "连理枝头并蒂红，中官采献未央宫。可怜春色非人世，天上风光似酒浓。", "ctrl_text": "七言绝句"}
{"src_text": "宫花二首 其二", "tgt_text": "金阑芍药紫重胎，上苑移来遍殿栽。正顶绣苞三十朵，羊车停处一齐开。", "ctrl_text": "七言绝句"}
{"src_text": "送人入上京", "tgt_text": "觅得清风谒紫微，临川脱却故山衣。似知云锦江头水，专照邦人昼锦归。", "ctrl_text": "七言绝句"}
{"src_text": "寄高元博", "tgt_text": "故人招我出山来，一去城闉更不回。无数青松满池月，可怜深夜独徘徊。", "ctrl_text": "七言绝句"}
{"src_text": "题襄阳拍手图", "tgt_text": "爱酒山翁倒接䍦，花间日日醉如泥。只今池馆风流在，不见拦街拍手儿。", "ctrl_text": "七言绝句"}
{"src_text": "过吴江", "tgt_text": "第四桥下风水恶，千斛舟中心骨惊。蛟龙有时就庙食，鸿雁每岁不南征。松江太湖会合地，暮雨寒涛交战声。独客倚篷归叹息，崎岖世路何由平！", "ctrl_text": "七言律诗"}
{"src_text": "游虎丘次仲举韵", "tgt_text": "虎丘虎踞仍龙蟠，出郭先见翠巑岏。金玉黄炉灰劫远，旃檀古林风雨寒。僧来引绠动春涧，人醉拂花眠石坛。为语金坡王学士，巨然曾画此山看。", "ctrl_text": "七言律诗"}
{"src_text": "梧桐月", "tgt_text": "琪树西风露井傍，镜寒移影度银床。凤枝清切元疑昼，鹤梦凄凉不待霜。点笔诗人题夜绿，知更宫女怨秋黄。莫教一叶轻摇落，珍重千门被耿光。", "ctrl_text": "七言律诗"}
{"src_text": "送复见心住定水", "tgt_text": "定水招提鸣鹤东，鉴湖归去泛孤篷。钵衣不湿荷花露，玉麈遥生桂子风。山静祇看云自动，江澄莫讶水如空。沃州有约寻支遁，还许清谈共野翁。", "ctrl_text": "七言律诗"}
{"src_text": "题赵承旨玄真观图次易道韵", "tgt_text": "天庆重归白发年，儒冠便脱卷吟毡。苍龙复佩游三岛，玄鹤还期朝九天。灵运谁云先作佛，稚川自信后来仙。逍遥今出尘寰外，应笑扬雄尚草玄。", "ctrl_text": "七言律诗"}
{"src_text": "题小米戏墨卷", "tgt_text": "山气郁巃嵷，流云涨林谷。乞我茅三间，读书贫亦足。", "ctrl_text": "五言绝句"}
{"src_text": "题仲穆看云图", "tgt_text": "行憩苍石上，坐爱青松阴。白云在天际，相对总无心。", "ctrl_text": "五言绝句"}
{"src_text": "西湖竹枝词六首 其一", "tgt_text": "赤栏桥低官柳斜，粉墙短短阿谁家？女郎恰抱琵琶出，早有小船来卖花。", "ctrl_text": "七言绝句"}
{"src_text": "西湖竹枝词六首 其二", "tgt_text": "奴唱吴歌郎扣舷，明朝郎去有谁怜。恨杀吴山遮望眼，不见江头郎去船。", "ctrl_text": "七言绝句"}
{"src_text": "西湖竹枝词六首 其三", "tgt_text": "断霞洒洒鱼尾红，清唱一声吴山东。阿奴只在绣帘里，隔著荷花无路通。", "ctrl_text": "七言绝句"}
{"src_text": "西湖竹枝词六首 其四", "tgt_text": "湖里茭青日日多，苏小门前无客过。今来古往只如此，休说当年贾八哥。", "ctrl_text": "七言绝句"}
{"src_text": "西湖竹枝词六首 其五", "tgt_text": "湖上交秋风露凉，湖中莲藕试新尝。莲心恰似妾心苦，郎意争似藕丝长。", "ctrl_text": "七言绝句"}
{"src_text": "西湖竹枝词六首 其六", "tgt_text": "菱花菱叶间水泓，采莲入港与郎逢。劝君挟弹休打鸭，鸳鸯飞起杳无踪。", "ctrl_text": "七言绝句"}
{"src_text": "题海岳后人烟峦晓景图二首 其一", "tgt_text": "过云含雨湿层峦，江树和烟晓色寒。何似清秋凌绝顶，山青云白望长安。", "ctrl_text": "七言绝句"}
{"src_text": "题海岳后人烟峦晓景图二首 其二", "tgt_text": "米家父子擅名流，一纸千金未足酬。本与苏黄为后进，岂知章蔡是同游。", "ctrl_text": "七言绝句"}
{"src_text": "题赵魏公幼舆丘壑图二首 其一", "tgt_text": "浊世公子何翩翩，风流丘壑妙当年。无端却被邻娃恼，不废啸歌犹自贤。", "ctrl_text": "七言绝句"}
{"src_text": "题赵魏公幼舆丘壑图二首 其二", "tgt_text": "小斋松雪对青山，波上閒鸥自往还。文采风流今不见，空馀粉墨落人间。", "ctrl_text": "七言绝句"}
{"src_text": "癸酉除夕", "tgt_text": "此夕何多感，明朝过六旬。乾坤又元统，人物少咸淳。酒厌山杯渌，梅伤水国春。灯前曾戏綵，马首一沾巾。", "ctrl_text": "五言律诗"}
{"src_text": "早春述怀", "tgt_text": "春与年年别，穷随日日增。眼明贪夜读，事少忘晨兴。倦鸟犹迁木，潜鱼已陟冰。栖迟唯故辙，无梦到飞腾。", "ctrl_text": "五言律诗"}
{"src_text": "次韵张伯雨蕉池积雪诗二首 其一", "tgt_text": "铜驼陌上得铜洗，曾见汉朝风露零。寒光未变劫灰黑，古色犹带宫苔青。金人堕泪漫怀古，玉女洗头真寓形。与君作池媚蕉雪，何以报之双玉瓶。", "ctrl_text": "七言律诗"}
{"src_text": "次韵张伯雨蕉池积雪诗二首 其二", "tgt_text": "仙掌金盘列风露，人间琛宝多飘零。忽看铜洗土花碧，侧想玉女云鬟青。千年偶在聊寓意，万物终毁无逃形。吾徒汲古宁玩物，愿子及泉资绠瓶。", "ctrl_text": "七言律诗"}
{"src_text": "赋得石钟二首送宋显夫佥事之山南 其一", "tgt_text": "云垂苍崖深，月出湖水动。旅思方眇然，噜吰发空洞。悠悠湘灵感，殷殷钧天梦。人在九江船，馀音远相送。", "ctrl_text": "五言律诗"}
{"src_text": "赋得石钟二首送宋显夫佥事之山南 其二", "tgt_text": "苍茫楚泽秋，岩谷隐宫徵。鱼龙守轩辕，猿乌识追蠡。酒醒江南客，月在船窗里。佳期不可寻，相思满湖水。", "ctrl_text": "五言律诗"}
{"src_text": "梁仲文行卷", "tgt_text": "青青江上柳，远行曾送君。自从君归来，几见柳条春。行役如昨日，行卷展犹新。如何卷中字，半是古时人。", "ctrl_text": "五言律诗"}
{"src_text": "别弟", "tgt_text": "一棹烟和水，寒灯弟与兄。残年同别母，中道复分程。动有山河隔，难为去住情。如何沙上雁，偏向夜中鸣。", "ctrl_text": "五言律诗"}
{"src_text": "颜子中池亭二首 其一", "tgt_text": "池净天容湛，窗虚水气通。远山来户外，飞雨洒亭中。薜荔含朝景，蒹葭集晚风。平生江海念，相对兴无穷。", "ctrl_text": "五言律诗"}
{"src_text": "颜子中池亭二首 其二", "tgt_text": "种树年年长，开窗面面凉。雨苔生砌绿，秋叶堕池黄。得句閒拈笔，抛书懒近床。旅怀随所至，谁复计行藏。", "ctrl_text": "五言律诗"}
{"src_text": "滦阳十咏 其一", "tgt_text": "帝业龙兴复古初，穹隆帐幄倚空虚。年年清暑大安阁，巡幸山川太史书。", "ctrl_text": "七言绝句"}
{"src_text": "滦阳十咏 其二", "tgt_text": "绿兰青草玉花骢，驯鹿眠游殿阁东。西梵祝釐环地坐，曈昽日色綵旗风。", "ctrl_text": "七言绝句"}
{"src_text": "滦阳十咏 其三", "tgt_text": "西清学士草黄麻，阁老承恩扈翠华。昨夜司天台上望，文奎光燄照龙沙。", "ctrl_text": "七言绝句"}
{"src_text": "滦阳十咏 其四", "tgt_text": "小西门外草漫漫，白露垂珠午未乾。沙漠峥嵘车马道，半空秋影铁幡竿。", "ctrl_text": "七言绝句"}
{"src_text": "滦阳十咏 其五", "tgt_text": "板屋松烟染素衣，天街暑雨没青泥。夜来沙碛秋风起，鸣镝云间白雁低。", "ctrl_text": "七言绝句"}
{"src_text": "滦阳十咏 其六", "tgt_text": "御天门前开诏书，驿马如飞到大都。九州四海服训诰，万年天子固皇图。", "ctrl_text": "七言绝句"}
{"src_text": "滦阳十咏 其七", "tgt_text": "斗北高寒无点暑，举头止见七星文。玉堂近与琳宫接，清夜步虚声尽闻。", "ctrl_text": "七言绝句"}
{"src_text": "滦阳十咏 其八", "tgt_text": "朝来雨过黑山云，百眼泉生水草新。长夏蚊蝇俱扫迹，蒲萄马湩醉南人。", "ctrl_text": "七言绝句"}
{"src_text": "滦阳十咏 其九", "tgt_text": "万骑櫜鞬列旆旌，凋庐严肃驾将兴。帐前月色如霜白，晓汲滦河窟里冰。", "ctrl_text": "七言绝句"}
{"src_text": "滦阳十咏 其十", "tgt_text": "玉堂视草屋三间，尽日鳌峰相对閒。身遇太平铃索静，题名篆毕又南还。", "ctrl_text": "七言绝句"}
{"src_text": "送陈玉林南还", "tgt_text": "黄衣道士识重瞳，冠剑芒寒星斗胸。赤壁月明惊梦鹤，蓬莱云起护飞龙。新宫突兀三清殿，故国苍茫六代松。忽忆旧游今白发，何期共听蒋山钟。", "ctrl_text": "七言律诗"}
{"src_text": "玉山佳处", "tgt_text": "花满春城锦绣林，可耕可钓足登临。紫芝日静隐居乐，白璧云和养德深。倚树或听流水韵，看书时坐古松阴。玉山佳处因人胜，能赋扬雄为赏心。", "ctrl_text": "七言律诗"}
{"src_text": "至顺四年四月九日陪尚书王公叔能常博柳公道传州尹干君寿道钱翼之文学同游天平赋近体诗二首时范氏诸孙在焉", "tgt_text": "上方古刻列森森，胜地重游忆旧临。但觉天平苍石润，不知世远白云深。崖泉寒冽遗韶韵，山木清华结夏阴。厚德固宜孙子盛，修祠长此会簪缨。", "ctrl_text": "七言律诗"}
{"src_text": "石鼓岭", "tgt_text": "经过石鼓岭，不见石鼓文。两涧流黄叶，半山生白云。", "ctrl_text": "五言绝句"}
{"src_text": "东湖秋月", "tgt_text": "明月高悬万古愁，东湖碧水一天秋。倦游老子归来后，夜夜清光照白头。", "ctrl_text": "七言绝句"}
{"src_text": "南蒲春流", "tgt_text": "沙边遥见木兰舟，浅渚清波漾白鸥。二月盆江春水发，滔天雪浪大江流。", "ctrl_text": "七言绝句"}
{"src_text": "西丘夕照", "tgt_text": "禾黍鸡豚不厌贫，耕桑世业古风存。夕阳挂树秋光老，樵担参差下白云。", "ctrl_text": "七言绝句"}
{"src_text": "五度朝晖", "tgt_text": "大小嵬峨五度峰，朝晖暮霭变无穷。山红涧碧人家好，箫鼓丛祠岁屡丰。", "ctrl_text": "七言绝句"}
{"src_text": "敬题范文正公所书伯夷颂卷尾", "tgt_text": "文正千年士，精忠凛不亡。勋名山岳重，翰墨日星光。乔木参天古，幽兰叠砌芳。我来拜祠下，端欲濯沧浪。", "ctrl_text": "五言律诗"}
{"src_text": "清源洞", "tgt_text": "洞府神仙去不还，清源紫帽耸高寒。泉南佛国几千界，闽海蓬莱第一山。夜月凤箫声隐隐，秋风鹤佩听珊珊。瑶池岂隔尘寰路，更扣危岑最上关。", "ctrl_text": "七言律诗"}
{"src_text": "潞公轩", "tgt_text": "极目翔原晋代秋，剪桐封弟自成周。兴亡不镇山河固，今古惟搬岁月流。远树似招行客至，高风犹记昔贤游。徘徊对坐松林晚，万壑奔泉响碧秋。", "ctrl_text": "七言律诗"}
{"src_text": "谒天圣宫", "tgt_text": "玉骑朱旄降翠峦，神光紫气应函关。真仙出没时无有，客使忧勤自往还。古殿烟横千岁柏，灵池云绕万重山。琼枝珠蕊垂甘露，愿转丰年瑞雪颁。", "ctrl_text": "七言律诗"}
{"src_text": "罗汉峰", "tgt_text": "罗汉山攒翠作堆，半空天柱拥如来。九霄人立青云上，笑指昙花玉树开。", "ctrl_text": "七言绝句"}
{"src_text": "天风海云楼", "tgt_text": "极目云山道阻修，勋名久速为谁收。海天秋色无边景，且上遐陬第一楼。", "ctrl_text": "七言绝句"}
{"src_text": "赠墨士", "tgt_text": "鱼胞万杵成玄玉，应是柯仙得妙传。铁砚毛锥为密友，何时海上别回仙。", "ctrl_text": "七言绝句"}
{"src_text": "题商德符李遵道合作竹树图", "tgt_text": "槎牙老树根盘石，楚楚霜筠护碧苔。古怪清奇俱绝笔，颉颃好手为谁开。", "ctrl_text": "七言绝句"}
{"src_text": "思陵石诗", "tgt_text": "黄帝骑龙去不还，玉笙鹤上北风寒。孤臣独有心如铁，斲玉镌诗泣露盘。", "ctrl_text": "七言绝句"}
{"src_text": "王宇玉手帖", "tgt_text": "西汉文章二百年，龙盘亲赐蕊珠仙。巫云梦冷金壶墨，谁补东南一柱天。", "ctrl_text": "七言绝句"}
{"src_text": "题赵翰林画兰", "tgt_text": "白鸥波点研池清，楚畹香风笔底生。记得弁峰春雨后，拨云移种向南荣。", "ctrl_text": "七言绝句"}
{"src_text": "题蒲萄竹笋图", "tgt_text": "王母初来汉殿时，青鸾蹋折埽坛枝。天风吹老龙珠帐，挂坠瑶簪醉不知。", "ctrl_text": "七言绝句"}
{"src_text": "题五王对弈图", "tgt_text": "千官朝退下昭阳，花萼楼高碧树香。一掷乾坤呼五白，玉人催进紫霞觞。", "ctrl_text": "七言绝句"}
{"src_text": "题李遵道画顶松", "tgt_text": "苍髯铁爪欲飞扬，肯与人家作栋梁。记得石桥明月夜，一溪龙影茯苓香。", "ctrl_text": "七言绝句"}
{"src_text": "题钓月轩", "tgt_text": "武陵溪上钓鱼矶，白云青树秋晖晖。长竿倚石月初上，新雨满池鱼欲飞。清郎笑奉长生箓，寿客看舞斑斓衣。风流一散何时见，梦绕竹林行翠微。", "ctrl_text": "七言律诗"}
{"src_text": "浣纱曲", "tgt_text": "溪头浣纱女，素足弄清波。绿窗费纤手，鸣机不停梭。织成絺与绤，贵之如绮罗。持此寄远客，思君心绪多。", "ctrl_text": "五言律诗"}
{"src_text": "仲容摘阮图", "tgt_text": "林中长忆仲容贤，水底龙吟阮上弦。弹破白云飞不去，化为盘石已千年。", "ctrl_text": "七言绝句"}
{"src_text": "钱塘怀古次高则诚韵", "tgt_text": "钱塘潮上海门深，千古灵胥恨未平。北斗文星长黯黯，内园官树尚阴阴。承华殿冷西人语，太乙坛空上帝临。月黑鄂王祠下路，风吹青火出山林。", "ctrl_text": "七言律诗"}
{"src_text": "送陶教授还台州", "tgt_text": "广文先生赋归去，天台此时花正开。月行舟上山水白，人散江头风雨来。燕雀争鸣碧玉树，麒麟不上黄金台。何如门前五杨柳，日日青丝吹酒杯。", "ctrl_text": "七言律诗"}
{"src_text": "乌夜啼", "tgt_text": "城头乌夜啼，月白蓟门时。朝阳借光彩，翱翔凤凰池。春风黄金树，结巢在高枝。中心怀反哺，还向故人飞。", "ctrl_text": "五言律诗"}
{"src_text": "真女吟", "tgt_text": "尝闻汉宫人，恩深妒还重。自怜冰雪姿，肯恋金屏宠。春风吹倒山，妾心终不动。羞死王昭君，玉颜没青冢。", "ctrl_text": "五言律诗"}
{"src_text": "归燕曲", "tgt_text": "春寒吹北风，吹送青云燕。归心与去舟，乘风似飞箭。愁杀倚楼人，泪滴如花面。乌衣自有家，梦断昭阳殿。", "ctrl_text": "五言律诗"}
{"src_text": "船上燕姬", "tgt_text": "燕姬倚娇色，珠帽络金花。半醉玉盘面，双鬟云影斜。水边忽自笑，眉目艳春华。芳心为谁发？翠袖拂琵琶。", "ctrl_text": "五言律诗"}
{"src_text": "宴郑明德与袁子方张伯雨得落字", "tgt_text": "东家白云翁，载酒青山郭。相招竹林彦，坐对春风酌。一花飞入楼，汎我银凿落。醉步松月归，令人梦孤鹤。", "ctrl_text": "五言律诗"}
{"src_text": "题张叔厚描寿阳公主梅妆图", "tgt_text": "正月七日含章殿，落梅吹花香扑面。玉人睡起犹未知，重理新妆镜中见。花如玉貌多婵娟，三十六宫多学遍。城中丑妇不解羞，采花自点双眉头。", "ctrl_text": "七言律诗"}
{"src_text": "芭蕉士女", "tgt_text": "为爱芭蕉步玉除，云根飞翠湿霞裾。蕊珠宫里归期近，懒把芳心叶上书。", "ctrl_text": "七言绝句"}
{"src_text": "奉酬子山秘监三首 其一", "tgt_text": "青烟竹外煮金芽，更对山人酌紫霞。半醉东风催上马，一身香雨湿宫花。", "ctrl_text": "七言绝句"}
{"src_text": "奉酬子山秘监三首 其二", "tgt_text": "金谷花香弄綵毬，毡乡云暖更温柔。客怀不记春深浅，卧看桃花溪上流。", "ctrl_text": "七言绝句"}
{"src_text": "松门玩月", "tgt_text": "徘徊青松门，鉴我古明月。露零沐青髯，玄珠烛寒发。愿言驾云螭，飞步上天阙。微雨中夜来，北风卷成雪。", "ctrl_text": "五言律诗"}
{"src_text": "松雪上人以墨君见似遂托兴而歌之", "tgt_text": "海水变为酒，尽醉蓬莱客。骊龙与翠蛟，各饮三千石。众影行月光，云气浮天白。仙人久不归，瑶草年年碧。", "ctrl_text": "五言律诗"}
{"src_text": "松屋", "tgt_text": "四壁青萝月，长松白鹭巢。山风吹叶下，添覆一重茅。", "ctrl_text": "五言绝句"}
{"src_text": "兰亭", "tgt_text": "酒醒风雨湿衣巾，曲水荒凉几暮春。檐外萧萧修竹在，相逢如见永和人。", "ctrl_text": "七言绝句"}
{"src_text": "酬于思容御史", "tgt_text": "春风三月酒如泉，短屐青衫不厌穿。明日吴门骢马过，休惊林下白云眠。", "ctrl_text": "七言绝句"}
{"src_text": "题柏子庭枯木", "tgt_text": "铁珊瑚树飞鬼蝶，王子敝舄不许蹑。乞与海神神不收，涌树雪晴光晔晔。何人泼墨澹复浓，使我一见成心猎。便令退从未画前，无孔笛中宫徵叶。", "ctrl_text": "七言律诗"}
{"src_text": "题王元章画梅花", "tgt_text": "水影晴光为写神，当时已是失天真。一从残角吹新曲，几向寒溪觅故人。缟袂归来犹有月，佩环飞去更无尘。莫言醉魄空离落，信把和羹属大臣。", "ctrl_text": "七言律诗"}
{"src_text": "题管夫人竹", "tgt_text": "夫人写竹何纵横，错刀离离光怪生。安得月明招白凤，玉阑西畔听秋声。", "ctrl_text": "七言绝句"}
{"src_text": "题二色芙蓉便面", "tgt_text": "曾障西风十二阑，亭亭醉醒碧波寒。月边青鸟无消息，流落人间作画看。", "ctrl_text": "七言绝句"}
{"src_text": "题李息斋竹", "tgt_text": "蓟丘道人写潇洒，烟寒兔齿石苍苍。素娥剪翠云叶乱，三十六陂春水香。", "ctrl_text": "七言绝句"}
{"src_text": "题画山矾", "tgt_text": "傍路依山到处生，只因樵牧惯相轻。若教尘俗如桃李，未必梅花肯作兄。", "ctrl_text": "七言绝句"}
{"src_text": "题王元章梅", "tgt_text": "老鹤归来不受呼，野桥江树雪模糊。西湖处处皆桃李，省识春风到画图。", "ctrl_text": "七言绝句"}
{"src_text": "题蕺山题扇图", "tgt_text": "笔花閒落素纨云，□映芳衢老眼昏。明日晓烟生曙色，应怜不识右军门。", "ctrl_text": "七言绝句"}
{"src_text": "次韵答苏昌龄", "tgt_text": "二十四桥春雨晴，高斋日日读书声。寄来满纸□□湿，想见吹箫弄月明。倾盖清尊相为醉，盍簪白发可怜生。东风三月淮阴郡，写寄绸缪故旧情。", "ctrl_text": "七言律诗"}
{"src_text": "送傅与砺佐使安南", "tgt_text": "皇帝三年颁正朔，使君万里向交州。瑶池天阔龙光漏，铜柱云低蜃气收。陆贾独能持节往，终军因得弃繻留。幕中为惜悬河辩，毛遂归来坐上头。", "ctrl_text": "七言律诗"}
{"src_text": "寄马易之 其一", "tgt_text": "近日淮南见马卿，新诗句句掇琼英。画船不肯留三日，先载东风过四明。", "ctrl_text": "七言绝句"}
{"src_text": "寄马易之 其二", "tgt_text": "自是风流爱鉴湖，木兰舟上倒金壶。鲈鱼莼菜恋乡国，马湩蒲萄忆帝都。", "ctrl_text": "七言绝句"}
{"src_text": "上元日侍宴叠嶂楼", "tgt_text": "上使开华宴，高楼倚碧霄。山如屏嶂列，风逐管弦飘。事简春偏永，歌长酒易消。月明人散后，骢马不胜骄。", "ctrl_text": "五言律诗"}
{"src_text": "铁笛诗寄杨廉夫", "tgt_text": "一段清冰百鍊钢，曾翻宫徵侍虚皇。裂开黄鹤矶头石，惊落青鸾镜里霜。仙子佩环新乐府，翰林风月旧文章。道人清节磨砻久，却笑桓伊独据床。", "ctrl_text": "七言律诗"}
{"src_text": "和杨廉夫新居韵", "tgt_text": "杨子楼居饮马河，书舟日日舣晴波。未论栗里功名薄，总为夔州诗句多。远树入帘秋若画，乱云渡水白于鹅。何当共把凌风袂，醉和仙人铁笛歌。", "ctrl_text": "七言律诗"}
{"src_text": "大瀛海道院为吕啬斋作", "tgt_text": "人间咫尺大瀛海，方丈蓬莱信杳然。若木三更先吐日，弱流万里不通船。未同徐福来求药，好访安期且问仙。闻说吕公高隐处，蛟龙常护石床眠。", "ctrl_text": "七言律诗"}
{"src_text": "巢云为吴义卿作", "tgt_text": "元气氤氲天四垂，我来高处足栖迟。笑看乌鹊空三匝，肯与鹪鹩共一枝。露湿衣裳星斗近，暖生毛骨梦魂知。有时借得天风便，唤取仙人白鹤骑。", "ctrl_text": "七言律诗"}
{"src_text": "侍宴叠嶂楼次苏资道韵", "tgt_text": "使君閒暇宴高台，佩玉珊珊得重陪。无数好山成叠嶂，一湾流水似天台。烟中佛寺藏楼阁，火后人家半草莱。不用登临增感慨，春风梁燕又归来。", "ctrl_text": "七言律诗"}
{"src_text": "西津渡", "tgt_text": "西津渡口望瓜洲，候吏欢迎使客舟。天堑已无南北限，江流不尽古今愁。云连巨舰来湖口，风送残潮过石头。驿舍题诗满东壁，重来还忆去年秋。", "ctrl_text": "七言律诗"}
{"src_text": "过邳州风雨不能渡宿州治", "tgt_text": "天下黄河势欲奔，江南游子黯销魂。阴风怒作波涛险，秋雨忽来天地昏。下榻可堪尘满席，开怀赖有酒盈尊。晓晴又上征鞍去，城下新添涨潦痕。", "ctrl_text": "七言律诗"}
{"src_text": "毗陵玄妙观", "tgt_text": "古柏青衫锁翠霏，寥阳金阙隐玄扉。幡幢影动群仙下，星斗坛空独鹤归。高阁云深分树色，修廊雨过湿苔衣。壁间若问双龙迹，化作天池宝剑飞。", "ctrl_text": "七言律诗"}
{"src_text": "汗酒", "tgt_text": "水火谁传既济方，满铛香汗滴琼浆。开尊错认蔷薇露，溜齿微沾菡萏香。水泄尾闾知节候，津生华盖识温凉。千钟鲁酒空劳劝，一酌端能作醉乡。", "ctrl_text": "七言律诗"}
{"src_text": "马善长设宴思远楼湖船", "tgt_text": "绿野桥边系短篷，归来微雨湿青骢。草堂无梦寻康乐，莲社何人忆远公。海上相逢疑昨日，尊前谈笑自春风。明朝旧约知谁问，隔岸海棠花正红。", "ctrl_text": "七言律诗"}
{"src_text": "过琴溪徐公钓台", "tgt_text": "芳草茸茸衬马蹄，重陪使者过琴溪。东风又属梨花月，夜雨新添燕子泥。石室尘空苍藓合，钓台人去暮云低。破奚莫厌诗囊重，多少江山未品题。", "ctrl_text": "七言律诗"}
{"src_text": "次王安行韵", "tgt_text": "杖策来寻隐者居，闭门重著绝交书。入城无事不骑马，临水有时看钓鱼。未羡渊明开菊径，拟从诸葛住茅庐。清时羽翼知多少，肯散黄金学二疏。", "ctrl_text": "七言律诗"}
{"src_text": "次杨廉夫韵赠歌者翡翠屏", "tgt_text": "扬州曾赏琼花宴，吴下新传翡翠屏。湘水月明环佩冷，巫山云湿髻鬟青。蹙金孔雀非为贵，隔屋琵琶正好听。青鸟无情易飞去，雕笼深锁重丁宁。", "ctrl_text": "七言律诗"}
{"src_text": "题舒秀实锄隐", "tgt_text": "宾幕归来野兴浓，卜居还得近城东。绕篱自斸荆榛地，傍屋添栽杞菊丛。一钁燕泥春雨后，数声牛笛暮烟中。红尘轩冕非吾事，老圃如今愿己同。", "ctrl_text": "七言律诗"}
{"src_text": "悯忠阁", "tgt_text": "登临独上最高层，东北阑干不敢凭。云近蓬莱连复道，天低星斗挂觚棱。悯忠曾葬征辽骨，破暗空存供佛灯。欲浣京尘振衣袂，冷风萧瑟洒炎蒸。", "ctrl_text": "七言律诗"}
{"src_text": "题溪山烟雨图", "tgt_text": "西崦人家枕碧流，屋头高树近山头。短蓑烟雨归来晚，满地落花人倚楼。", "ctrl_text": "七言绝句"}
{"src_text": "过维扬", "tgt_text": "露冷金盘酒价添，云埋琼树客愁兼。竹西旧曲无人理，谩捲红楼一半帘。", "ctrl_text": "七言绝句"}
{"src_text": "春江逸响图", "tgt_text": "黄鹤矶头一棹还，白鸥波上几人閒。笛声吹断江南曲，不见渔翁祇见山。", "ctrl_text": "七言绝句"}
{"src_text": "馆娃宫", "tgt_text": "白昼娃宫宴未旋，东风吹下越来船。捧心方妒三千女，尝胆谁知二十年。花暗屧廊蜂蝶困，草深香径鹿麋眠。凭栏一段伤心事，都在西山夕照边。", "ctrl_text": "七言律诗"}
{"src_text": "山阁", "tgt_text": "幽居只在碧山阿，高阁凌虚带女萝。门外水生春渚白，窗前云起夕阴多。藏书每许邻人借，酿酒时邀野老过。见说南冈千岁柏，倚阑安得眄柔柯。", "ctrl_text": "七言律诗"}
{"src_text": "和潘子弃韵", "tgt_text": "云林精舍傍岩阿，中有行吟十二窝。陆羽泉清童汲惯，潘郎诗好客酬多。茅山猿鹤惊春晓，楚水鱼龙落夜波。归去不成千里别，抱琴重约听樵歌。", "ctrl_text": "七言律诗"}
{"src_text": "送赵季文", "tgt_text": "湖州此去百馀里，公子之官是胜游。细雨澹藏城外寺，垂杨齐拂水边楼。妙年未厌官曹剧，大府仍闻礼数优。日日高堂具甘旨，白鱼须寄霅溪头。", "ctrl_text": "七言律诗"}
{"src_text": "送智教授兼简郭思道录事", "tgt_text": "先生去作州博士，尚忆沧浪水竹居。研露自临修禊帖，闭门欲著绝交书。九江城外春帆近，五老峰前晓雁疏。此去谈经有馀暇，参军为我问何如？", "ctrl_text": "七言律诗"}
{"src_text": "竹桃", "tgt_text": "仙子吹笙处，碧桃花正开。花边有竹实，留待凤归来。", "ctrl_text": "五言绝句"}
{"src_text": "竹菊", "tgt_text": "曾向山中住，黄花烂漫栽。主人缘爱竹，三径不教开。", "ctrl_text": "五言绝句"}
{"src_text": "竹棠梨", "tgt_text": "石畔竹扶疏，棠梨结子初。坐来山雨过，湿翠欲沾裾。", "ctrl_text": "五言绝句"}
{"src_text": "竹梅", "tgt_text": "美人湘浦去，翠袖倚琅玕。横笛吹霜晓，遥知不耐寒。", "ctrl_text": "五言绝句"}
{"src_text": "送人赴彭湖巡检", "tgt_text": "三十六岛绕彭湖，见说泉南天下无。花时小队旌旗出，处处春风啼鹧鸪。", "ctrl_text": "七言绝句"}
{"src_text": "题马二首 其一", "tgt_text": "渥洼神水与天通，汗血淋漓带赤騣。明日甘泉祠泰畤，和銮声在五云中。", "ctrl_text": "七言绝句"}
{"src_text": "题马二首 其二", "tgt_text": "晓来疏雨过沙堤，振迅先闻柳外嘶。不是圉人调未习，临流怕湿锦障泥。", "ctrl_text": "七言绝句"}
{"src_text": "题割股老女卷", "tgt_text": "蜂虿螫我手，阿誉须动色。如何割股女，引刀不爱惜。见父不见肉，视股如视石。眼前秦越人，区区较肥瘠。", "ctrl_text": "五言律诗"}
{"src_text": "云林生惠山图次元韵", "tgt_text": "佳树阴森欲碍空，画成夜落灯花红。绝怜带经自锄者，未忍竟别天垂翁。汾河春云散高柳，湘水微茫绿于酒。翁归天末见青山，临风莫负挥弦手。", "ctrl_text": "七言律诗"}
{"src_text": "洞虚宫", "tgt_text": "真馆时时到，仙花树树幽。西风寒入竹，北斗夜当楼。颇觉乾坤异，宁为岁月幽。乞分筇竹好，相伴赤松游。", "ctrl_text": "五言律诗"}
{"src_text": "寄王仲升", "tgt_text": "陌上谁家子，行春并骑来。挥鞭不相问，回顾复疑猜。二月初消雪，东风尚落梅。更寻禅寂地，石上玩苍苔。", "ctrl_text": "五言律诗"}
{"src_text": "清閟阁", "tgt_text": "湘帘半捲云当户，野鹤一声风满林。才立簟纹波细细，又疑墙影雪阴阴。竹摇棐几常开帙，花落藜床独抱琴。不谓世间仍得此，恍然飞屩驻仙岑。", "ctrl_text": "七言律诗"}
{"src_text": "新正独坐", "tgt_text": "柳叶参差兰叶长，西邻春酒郁金香。吾生不饮唯搔首，此物多情故恼肠。发已镜添新岁白，书仍笔点旧时黄。向人节序年年异，来往犹烦礼数忙。", "ctrl_text": "七言律诗"}
{"src_text": "送蔡霞外", "tgt_text": "不见道人今四载，疏狂犹似旧时多。自言曾到神仙宅，公亦须吟离别歌。涧草阴阴披紫藟，山花细细落青萝。只愁骨相无清气，赤水玄珠奈尔何。", "ctrl_text": "七言律诗"}
{"src_text": "寄开元和尚", "tgt_text": "娑罗室内早春初，经卷香花礼佛馀。终日更谈言外法，十年不寄蜀中书。夜深雪殿当空白，月落风楼近竹虚。若得为吾留一榻，韦郎诗句岂容疏。", "ctrl_text": "七言律诗"}
{"src_text": "元宵留无锡有感", "tgt_text": "曾闻故老说前朝，今在殊方度此宵。月殿不催春赐酒，风檐空忆夜吹箫。已无花影如云起，那有香尘作雾飘。满眼疏狂何所去，青松接屋自萧条。", "ctrl_text": "七言律诗"}
{"src_text": "就王季野省父简孙子翼处士", "tgt_text": "吾庐历历楚江边，子渡江时暂泊船。须问垣墙仍好在，莫教风雨转凄然。梦成蝴蝶随春去，愁断麒麟并冢眠。若见孙登还一笑，馀声散入薜萝烟。", "ctrl_text": "七言律诗"}
{"src_text": "送觉上人谒龙翔录寄子异", "tgt_text": "偶逢吴下郑居士，手把新诗就我吟。纸上姓名无俗气，篇中律吕有遗音。鲛人泪落金盘冷，木客歌传石磴阴。誊写已堪惊老眼，龙翔一宿会知心。", "ctrl_text": "七言律诗"}
{"src_text": "王季野由镇江过扬州省觐父尚书以送", "tgt_text": "楚楚斑衣照暮春，蒲帆带雨出西津。树迷瓜步青如荠，江漾芜城白似银。久谓尚书安寝少，不胜天子宠荣新。暂时定省加欢怿，枉使吹箫送客频。", "ctrl_text": "七言律诗"}
{"src_text": "早冬过笠泽渔隐", "tgt_text": "方塘如鉴石如峰，落叶平芜覆一重。云作晚阴低薜荔，水涵秋色乱芙蓉。黄冠道士松间过，白雪渔翁月下逢。尚想天随无俗伴，应携茶灶与从容。", "ctrl_text": "七言律诗"}
{"src_text": "游慧山", "tgt_text": "僧居高处接云霞，村市周遭石径斜。细细山泉争入涧，双双溪鸟净眠沙。佛前风动桫椤树，溪上春留踯躅花。十五年来头渐白，倚栏仍旧一乌纱。", "ctrl_text": "七言律诗"}
{"src_text": "题迂翁安处斋图", "tgt_text": "睡起山斋渴思长，呼童煎茗涤枯肠。软尘落碾龙团绿，活水翻铛蟹眼黄。耳底雷鸣轻著韵，鼻风过处细闻香。一瓯洗得双瞳豁，饱玩苕溪云水乡。", "ctrl_text": "七言律诗"}
{"src_text": "琴台", "tgt_text": "藓晕坡陁碧，沙痕突兀孤。无僧依石坐，有鬼隔云呼。", "ctrl_text": "五言绝句"}
{"src_text": "砚池", "tgt_text": "湛湛冷山骨，幽幽抱日光。晓吟看雨气，春供汲花香。", "ctrl_text": "五言绝句"}
{"src_text": "白云泉", "tgt_text": "泉在白云里，云深泉更深。岂无千尺绠，空立万松阴。", "ctrl_text": "五言绝句"}
{"src_text": "题赵子固兰蕙图", "tgt_text": "光风汎汎透晴沙，见此萎蕤一寸花。可是湘滨高数尺，不将墨汁代春芽。", "ctrl_text": "七言绝句"}
{"src_text": "再题赵子固兰蕙卷二首 其一 兰", "tgt_text": "雪消云净墨池方，爱杀窗前叶叶长。祗为朝东春得早，风吹一夜紫苞香。", "ctrl_text": "七言绝句"}
{"src_text": "再题赵子固兰蕙卷二首 其二 蕙", "tgt_text": "无数花开一两枝，更栽百亩亦相宜。江南三月春如酒，恼乱蜂儿总不知。", "ctrl_text": "七言绝句"}
{"src_text": "卧云书院", "tgt_text": "春尽范公祠下路，山云漠漠水泠泠。不知无数长松树，若个根边有茯苓。", "ctrl_text": "七言绝句"}
{"src_text": "和曹克明都事灵岩二绝 其一", "tgt_text": "金屋妆成贮祸基，君王犹自苦沈迷。百花洲上西风急，唯有寒芜一尺齐。", "ctrl_text": "七言绝句"}
{"src_text": "和曹克明都事灵岩二绝 其二", "tgt_text": "门外长松可十围，松根下有茯苓肥。一双啼鸟忽飞去，却是老僧来挂衣。", "ctrl_text": "七言绝句"}
{"src_text": "宿金井坞内", "tgt_text": "马家巷里水西头，树树垂杨可系舟。却趁杨花飞过岭，向人行处不能休。", "ctrl_text": "七言绝句"}
{"src_text": "留福寿庵小饮", "tgt_text": "主人能歌客能饮，饮罢清泉清渴吻。醉起不知风力高，夜半松花落香粉。", "ctrl_text": "七言绝句"}
{"src_text": "题伯修春风亭", "tgt_text": "青阳动微和，条条原上来。绿池解轻冰，芳庭散香埃。粲粲桃李花，照耀初日开。永怀亭中人，春服宜新裁。", "ctrl_text": "五言律诗"}
{"src_text": "秋日陪杜徵君李先生游金华山", "tgt_text": "轻云澹秋色，凉日静琳宫。水落白石上，人行深树中。悠悠坐长啸，肃肃来清风。仙人不可见，芳草碧丛丛。", "ctrl_text": "五言律诗"}
{"src_text": "题巾子山房", "tgt_text": "清江抱禅栖，山顶在屋下。朝霞生庭户，老树立石罅。日出渔舟集，日入市贾罢。僧子独何为，长年事閒暇。", "ctrl_text": "五言律诗"}
{"src_text": "山行即事", "tgt_text": "石子路三叉，居人八九家。绿分邻寺竹，红出矮墙花。野老能娱客，山泉自煮茶。茜裙谁氏子，赤脚髻双丫。", "ctrl_text": "五言律诗"}
{"src_text": "题苏伯修滋溪书堂", "tgt_text": "华屋书充栋，清溪树拂檐。波光浮藻井，云影乱牙签。四世风流在，诸生礼数严。归来谢宾客，长日下疏帘。", "ctrl_text": "五言律诗"}
{"src_text": "送杜元父赴南台掾", "tgt_text": "故国江山在，行台地望优。顾赡乌亦好，却忆凤曾游。寺影清溪晓，蝉声玉树秋。郎官多古意，莫上最高楼。", "ctrl_text": "五言律诗"}
{"src_text": "送路吏张苍麓又别号养晦", "tgt_text": "寂寞麒麟阁，浮沈雁鹜行。已闻书上考，犹不负前王。古井宫槐冷，空山海桧长。归心似潮水，日日向钱塘。", "ctrl_text": "五言律诗"}
{"src_text": "题张先生良常草堂五言一首", "tgt_text": "每爱草堂幽，来为竟日留。独当山一面，更近水西头。绕舍栽青竹，开窗看白鸥。拾遗茅屋好，不得近鄜州。", "ctrl_text": "五言律诗"}
{"src_text": "题周公瑾墓", "tgt_text": "伯符早世将军死，邺下群臣贺魏公。石马荒凉眠道左，紫髯仓卒帝江东。二乔信是倾城色，甲第空规建业宫。百尺孤坟盖春草，远林寒食纸钱风。", "ctrl_text": "七言律诗"}
{"src_text": "送顾仲父赴广东市舶提举", "tgt_text": "合浦明珠久不还，使君风采动群蛮。鲛人把臂来城里，荔子堆红出坐间。江映蕉花鹦鹉绿，雨昏榕树鹧鸪斑。昔年骏马经行处，父老那知得重攀。", "ctrl_text": "七言律诗"}
{"src_text": "送海东之西省出戍", "tgt_text": "穷猿凭险弄干戈，五月楼船奏凯歌。自古蛮夷多反侧，只今州县重差科。汉家循吏文翁少，亮府谋臣马谡多。莫道鲛人居水底，海中曾见不扬波。", "ctrl_text": "七言律诗"}
{"src_text": "送张仲举赴金陵郡学博", "tgt_text": "攻苦食贫三十年，才名不让古人先。一经远赴招贤币，千里寒移坐客毡。书担晓争京口渡，布帆春上石头船。秣陵秋色秦淮月，夜夜吴山几案前。", "ctrl_text": "七言律诗"}
{"src_text": "秋日与仲远昆季饮有怀李季和先生", "tgt_text": "涵晖轩下重经过，爱客情怀久更多。晴日上帘分竹色，晚风移席近鸥波。相看把酒贤兄弟，却忆题诗老季和。头白校书天禄阁，无由共饮恨如何？", "ctrl_text": "七言律诗"}
{"src_text": "题顾周道画濯足图", "tgt_text": "脱屦白石上，濯足清泉中。悠然天际想，木末生微风。", "ctrl_text": "五言绝句"}
{"src_text": "送金溪道士南归", "tgt_text": "南州高士芰荷衣，卖药都门尽不知。手种溪头千树杏，花开正是到家时。", "ctrl_text": "七言绝句"}
{"src_text": "题宋高宗二刘妃图", "tgt_text": "秋风落尽故宫槐，江上芙蓉并蒂开。留得君王不归去，凤凰山下起楼台。", "ctrl_text": "七言绝句"}
{"src_text": "题赵子固蕙花蛱蝶图", "tgt_text": "江上青山日欲晡，幽花小纸墨模糊。华清宫殿生秋草，零落滕王蛱蝶图。", "ctrl_text": "七言绝句"}
{"src_text": "题王若水幽禽图", "tgt_text": "花间幽鸟爱幽栖，拣得春风最好枝。只有江南王若水，白头描写似徐熙。", "ctrl_text": "七言绝句"}
{"src_text": "赠歌者杜氏入道三首 其一", "tgt_text": "夜凉瑶佩玉丁东，月下焚香礼碧空。愿逐吹笙王子晋，并骑丹凤彩云中。", "ctrl_text": "七言绝句"}
{"src_text": "赠歌者杜氏入道三首 其二", "tgt_text": "帘压浓寒昼掩门，沈香火暖澹氤氲。旧时衫子浑无用，剪作仙家百衲裙。", "ctrl_text": "七言绝句"}
{"src_text": "曹知白吴淞山色图", "tgt_text": "一片吴淞江上秋，澹云凉叶思悠悠。何时莼菜鲈鱼脍，却向先生画里游。", "ctrl_text": "七言绝句"}
{"src_text": "仲雍墓", "tgt_text": "野鼠穿黄穴，遗封百草深。死无归国梦，人识逸民心。峦树冬逾碧，江猿夜亦吟。海虞山上月，梅里共沈沈。", "ctrl_text": "五言律诗"}
{"src_text": "齐女墓", "tgt_text": "突死孤坟在，千年恨尚新。荆蛮非偶国，盘瓠愧吾人。踯躅春啼血，狐狸夜得邻。营丘无霸业，吴沼更伤神。", "ctrl_text": "五言律诗"}
{"src_text": "寄郭羲仲", "tgt_text": "忆君持酒别，初月出东城。溪艇几时到，春潮日夜生。白沙眠翡翠，青竹下鵁鶄。遥想汪徵士，题诗慰逸情。", "ctrl_text": "五言律诗"}
{"src_text": "题余生山居", "tgt_text": "野水流花涧，春云拂草亭。地连桐柏观，人识少微星。养鹤还知相，煎茶亦著经。卜邻应未晚，休勒北山铭。", "ctrl_text": "五言律诗"}
{"src_text": "赠吕一相者", "tgt_text": "男子始堕地，百年那可量。买臣归作郡，颜驷老为郎。得路青云表，垂纶野水傍。持杯劝君饮，吾意正茫茫。", "ctrl_text": "五言律诗"}
{"src_text": "和郭熙仲", "tgt_text": "每爱扬雄能作赋，不忧贾谊易遭谗。苍鹰拂拭黄金旋，骏马光明白玉衔。太乙频来观象帙，麻姑相许寄银椷。独愧才名难并立，见称龙尾也非凡。", "ctrl_text": "七言律诗"}
{"src_text": "寄呈梁承旨", "tgt_text": "太平天子重词臣，色烂官袍宠泽新。应对金銮明日月，步趋玉署上星辰。夜分执笏传宣急，昼永挥毫草诰频。自愧不才头已白，秋风垂钓大江滨。", "ctrl_text": "七言律诗"}
{"src_text": "九龙山怀友", "tgt_text": "风雨两乡难缩地，小窗时读去年诗。九龙何处云深浅，一雁不来人别离。老树引藤秋结子，黄猿窥果昼呼儿。遥知句就无人解，月落山灵堕泪时。", "ctrl_text": "七言律诗"}
{"src_text": "送日本僧之京", "tgt_text": "万里乘涛来绝海，中朝冠盖尽相知。丹丘博士与饮酒，青城先生邀赋诗。传钵底须归故国，把文遂欲动京师。绝怜船上看春色，二月官河水发时。", "ctrl_text": "七言律诗"}
{"src_text": "越溪", "tgt_text": "三月雨晴天气新，老夫起整紫纶巾。岸花红白远迎棹，江燕去来低傍人。冷面谁能憎俗子，好山吾得作比邻。明时独愧才卑拙，老大犹为江海臣。", "ctrl_text": "七言律诗"}
{"src_text": "松下钓鱼图", "tgt_text": "皎皎月在树，泠泠风满衣。欲问三江口，长歌遂不归。", "ctrl_text": "五言绝句"}
{"src_text": "题宋高宗画扇头自题云万木云深隐连山雨未开", "tgt_text": "多时海上日光催，犹道千山雨未开。总被浮云能障断，龙沙不见翠华回。", "ctrl_text": "七言绝句"}
{"src_text": "题江贯道平远图", "tgt_text": "飞鸟欲没暮烟稠，落落人家竹树秋。绝似南徐城上望，苍茫野色入扬州。", "ctrl_text": "七言绝句"}
{"src_text": "题士宣杏花双喜", "tgt_text": "移时山鸟斗芳丛，深院佳人昼睡浓。起立阶头惊碧草，不缘风雨落春红。", "ctrl_text": "七言绝句"}
{"src_text": "怀旧", "tgt_text": "沧江楼上酒初醒，起视林花落晓星。三月到京春雪霁，太行山色马前青。", "ctrl_text": "七言绝句"}
{"src_text": "送郭彦昭北游", "tgt_text": "莫听讴歌倚柁楼，令人愁怨忆南州。一片姑苏城上月，送郎直过界河头。", "ctrl_text": "七言绝句"}
{"src_text": "题徽庙马麟梅", "tgt_text": "龙楼凤阁美人歌，赏尽琼花碧玉柯。驿使去时浑浪折，江南春色已无多。", "ctrl_text": "七言绝句"}
{"src_text": "题范宽小雪山图", "tgt_text": "雪压寒林万木垂，经旬不与野人期。蹇驴借得如黄犊，犹怕山桥不敢骑。", "ctrl_text": "七言绝句"}
{"src_text": "题赵翰林画马", "tgt_text": "大宛前日进龙媒，屹立天墀骏骨开。黄帕宝鞍才卸却，銮舆八月上都回。", "ctrl_text": "七言绝句"}
{"src_text": "题李唐秋山图", "tgt_text": "万壑霜飞木叶丹，石桥流水暮生寒。却疑二月天台里，一路桃花照马鞍。", "ctrl_text": "七言绝句"}
{"src_text": "题五君瑺海棠", "tgt_text": "白日城南暖气微，春红浑欲著春衣。东风吹醒深宫睡，头白君王万里归。", "ctrl_text": "七言绝句"}
{"src_text": "寄友", "tgt_text": "并行沿堤步晚晴，野香牵引过林坰。谁知却是江南梦，寻到西曹夜直厅。", "ctrl_text": "七言绝句"}
{"src_text": "题卫明铉山水小景为管伯铭赋", "tgt_text": "故人招我雁山傍，更入秋云结草堂。至今未满李徵士，白首犹贪著作郎。", "ctrl_text": "七言绝句"}
{"src_text": "送姚子章之浙东帅掾", "tgt_text": "南纪四明雄浙左，孤城百雉接风涛。越裳客去得犀角，日本船来看宝刀。元帅旌旗开外阃，掾郎才略服诸曹。帐中羽檄何须草，政爱夔州诗法高。", "ctrl_text": "七言律诗"}
{"src_text": "送果上人游雁山", "tgt_text": "雪消山色涨东州，最好天台雁荡游。背负青天缘鸟道，面承□雨看龙湫。深春林麓多金刹，落日江湖自白头。石上玉芝应拾得，念吾无物可销愁。", "ctrl_text": "七言律诗"}
{"src_text": "题复古秋山对月图", "tgt_text": "天??兮月朗朗，山■■兮水㵘㵘。木森森兮竹??，势??兮墨鲜鲜。", "ctrl_text": "七言绝句"}
{"src_text": "秋暮", "tgt_text": "秋色已云暮，天寒未授衣。异乡三载过，倦客几时归。交漆惟君久，论心见面稀。题诗寄清隐，江国雁初飞。", "ctrl_text": "五言律诗"}
{"src_text": "梁溪春暮寄范德原", "tgt_text": "三月梁溪上，徘徊忆故人。客留山馆雨，花落野桥春。愧我无儿子，怜君有老亲。何时相对榻，重与话酸辛。", "ctrl_text": "五言律诗"}
{"src_text": "梁溪留别虞彦高", "tgt_text": "野人情旷达，志不在轻肥。夜雨三更梦，春江一棹归。神驹难并驾，鸷鸟不群飞。老去才闻道，吾生渐觉非。", "ctrl_text": "五言律诗"}
{"src_text": "客海陵光孝寺秋深感怀二首简盛克明 其一", "tgt_text": "海陵萧寺里，独客感秋深。只有君知己，更无人听琴。鹡鸰天共影，促织夜偏吟。回首南塘路，凋残枫树林。", "ctrl_text": "五言律诗"}
{"src_text": "客海陵光孝寺秋深感怀二首简盛克明 其二", "tgt_text": "孤灯照无寐，飘泊寄僧房。蕙草零秋露，莎鸡啼夜墙。愁来嗟伯道，老去忆冯唐。晓把青铜镜，生憎鬓底霜。", "ctrl_text": "五言律诗"}
{"src_text": "次韵游虎丘", "tgt_text": "宝刹近城郭，峰从海涌来。千人盘石侧，绝壁剑池开。闻道吴王冢，今为释氏台。古碑题木客，陈迹几风埃。", "ctrl_text": "五言律诗"}
{"src_text": "冬至日试笔奉寄玉山主人", "tgt_text": "驰逐为家贫，阳生岁又新。须眉半将白，天地一閒人。梅萼香东阁，桐阴静北邻。玉山有佳士，念我走风尘。", "ctrl_text": "五言律诗"}
{"src_text": "冬日平江寄倪元镇", "tgt_text": "玄文馆里逢君日，剪烛传杯夜话时。寒月半窗亲下榻，幽人满坐共吟诗。无儿守舍冯唐老，有客分金鲍叔知。咫尺维舟空怅望，封题聊为寄相思。", "ctrl_text": "七言律诗"}
{"src_text": "雨中夜宿瓜州江浦", "tgt_text": "春阴江浦易黄昏，雨里人家早闭门。归雁云间知塞路，过帆沙嘴带潮痕。遥瞻北固青山郭，只隔南淮绿水村。野寺疏钟到孤枕，閒愁清夜与谁论！", "ctrl_text": "七言律诗"}
{"src_text": "秋暮夜宿望亭", "tgt_text": "茅屋沿堤密掩扉，官桥昏黑泊船稀。守关戍火明村坞，隔岸渔灯照石矶。寒木尽随溪雨落，断鸿犹趁野云飞。篷窗攲枕浑无寐，倦听人家夜捣衣。", "ctrl_text": "七言律诗"}
{"src_text": "浣花馆", "tgt_text": "浣花溪在界溪头，爱汝新成小隐幽。日日花閒频洗?，时时柳外更维舟。春风绣幕围歌扇，夜月珠帘控玉钩。倚杖看云双眼豁，功名富贵等浮沤。", "ctrl_text": "七言律诗"}
{"src_text": "题梅花士女", "tgt_text": "梦里寻香出晓城，一声残角暗魂惊。美人不作罗浮梦，独倚梅花看月明。", "ctrl_text": "七言绝句"}
{"src_text": "题文湖州湘中推篷图", "tgt_text": "岳王楼前湖水边，离歌惊觉鹧鸪眠。生绡一幅秋云乱，又上江南客子船。", "ctrl_text": "七言绝句"}
{"src_text": "江行春暮", "tgt_text": "江岸蔷薇也自红，可怜夜雨落花丛。不如燕子知人意，个个飞来近短篷。", "ctrl_text": "七言绝句"}
{"src_text": "白鸥", "tgt_text": "几个白鸥真可爱，碧波荡漾即为家。春江正喜中流急，又□潮头过浅沙。", "ctrl_text": "七言绝句"}
{"src_text": "和西湖竹枝词二首 其一", "tgt_text": "湖中艇子风徐徐，秋水荡漾金芙蕖。钓鱼不是贪双鲤，为恐腹中藏素书。", "ctrl_text": "七言绝句"}
{"src_text": "和西湖竹枝词二首 其二", "tgt_text": "苏小门前月漾波，牵牛织女挂秋河。恨妾如星圆处少，恐郎如月缺时多。", "ctrl_text": "七言绝句"}
{"src_text": "绛雪亭", "tgt_text": "溪上花无数，春风别有天。楼台仙子宅，书画米家船。绛雪回歌扇，红霞落舞筵。羽觞飞醉月，应是酒如泉。", "ctrl_text": "五言律诗"}
{"src_text": "题金碧仙山图", "tgt_text": "丹崖翠壁五云间，此是蓬莱第一山。笑指碧桃花发处，玉鸾曾载月中还。", "ctrl_text": "七言绝句"}
{"src_text": "题明雪窗兰", "tgt_text": "援琴谁叹生空谷，结佩应怜感逐臣。九畹断魂招不得，墨花夜泣楚江春。", "ctrl_text": "七言绝句"}
{"src_text": "题画扇便面", "tgt_text": "一自兰亭飞笔后，昭陵风雨夜如何？当年老媪能知此，扇出人间百价过。", "ctrl_text": "七言绝句"}
{"src_text": "再题渔庄", "tgt_text": "五湖之东烟水长，高人于此构渔庄。开轩垂钓吟丽藻，泛舸吹笛窥扶桑。金尊满注蒲萄酒，醉看吴姬小垂手。荣名耳热何足誇，几见秋风落杨柳。", "ctrl_text": "七言律诗"}
{"src_text": "春原", "tgt_text": "林樾□初协，村原泥正融。香芜连野碧，冶杏过墙红。塞雁归天末，巴莺出谷中。春光浓若酒，欢赏兴何穷。", "ctrl_text": "五言律诗"}
{"src_text": "春初奉寄海虞山北声九皋上人", "tgt_text": "杖锡虞山北，春风忆旧游。翠厓云每集，丹壑水争流。染翰超怀素，哦诗继惠休。何当上湖夜，相与汎扁舟。", "ctrl_text": "五言律诗"}
{"src_text": "遣兴", "tgt_text": "迟迟当丽日，冉冉及阳春。草色连烟翠，柳条垂曲尘。哦诗红杏馆，漉酒白纶巾。欲写江淹赋，悽然寄远人。", "ctrl_text": "五言律诗"}
{"src_text": "春半", "tgt_text": "水国春将半，丛篁映白沙。檐楹皆燕雀，径术接桑麻。吟啸分江色，登临爱日华。何当学郑子，谷口问山家。", "ctrl_text": "五言律诗"}
{"src_text": "遣兴", "tgt_text": "青云如梦慨平生，白发惊春忽数茎。渐觉交游随日别，强知颜色逐人行。百年松槚谁能去，五亩烟霞故可耕。妄念扫除浑欲尽，少游何得尚相轻。", "ctrl_text": "七言律诗"}
{"src_text": "柳花", "tgt_text": "泽国春馀江树尽，柳花无数没凫翁。每当白日飞晴雪，似与游丝逐惠风。灞上啼莺孤驿外，隋堤归马夕阳中。离人欲折还惊叹，空对桑条恨不穷。", "ctrl_text": "七言律诗"}
{"src_text": "怀玉山西墅", "tgt_text": "西墅幽期每自知，晚来无物不宜诗。白蘋点缀秋波远，红树留连落照迟。亲老正当贫贱日，身轻唯荷圣明时。可能便把投竿手，来问渔庄觅钓丝。", "ctrl_text": "七言律诗"}
{"src_text": "暮春二绝句 其一", "tgt_text": "水生泽国徂春暮，倚杖汀洲立惠风。千树梅花红雨落，满林竹笋绿阴浓。", "ctrl_text": "七言绝句"}
{"src_text": "暮春二绝句 其二", "tgt_text": "牡丹满楹红于锦，柳絮随风白胜绵。何日扁舟钓湖上，沧波深处一丝烟。", "ctrl_text": "七言绝句"}
{"src_text": "送赵季文之湖州知事", "tgt_text": "共说佳公子，翩翩清且贤。传家存旧笏，载世有遗编。沤鸟冲波去，苕花带雨牵。纠曹官事少，挥麈看山川。", "ctrl_text": "五言律诗"}
{"src_text": "吴桓王墓", "tgt_text": "见说桓王墓，名因父老传。如何汉社稷，竟作魏山川。壤隧秋风入，荒丘暮雨悬。唯馀碑上字，隐隐赤乌年。", "ctrl_text": "五言律诗"}
{"src_text": "送赵子期使交趾", "tgt_text": "万里交州道，还闻虎节驰。天王颁正朔，使者护蛮夷。瘴雨侵榕叶，腥风度竹枝。奉辞存大体，定服远人思。", "ctrl_text": "五言律诗"}
{"src_text": "见说", "tgt_text": "幽并豪侠士，新拜羽林郎。夕按秦娥曲，朝薰荀令香。折花当阁道，射柳傍宫墙。见说红城下，今年春草长。", "ctrl_text": "五言律诗"}
{"src_text": "次张贞居所赋云林", "tgt_text": "松花新酿碧琳腴，洗杓何妨起病夫。菌阁下帘修隐诀，云林扫榻挂仙图。旋移竹近文书案，自汲泉添刻漏壶。闻说华阳多玉食，洞中燕肉腻如酥。", "ctrl_text": "七言律诗"}
{"src_text": "泊虎丘", "tgt_text": "晚泊虎丘山下村，小舟摇荡一溪浑。游人车马各已散，宿鸟池台故不喧。初月出林光照地，乱云入寺影当门。□□□□□□□，□□□□□□□。", "ctrl_text": "七言律诗"}
{"src_text": "题米元晖画山水", "tgt_text": "翳翳云中树，亭亭江上山。秋风生柁尾，荡漾碧波间。", "ctrl_text": "五言绝句"}
{"src_text": "题倪幻霞良常草堂图", "tgt_text": "家住华阳洞，长松映草堂。平生有高致，不似贺公狂。", "ctrl_text": "五言绝句"}
{"src_text": "赠诸葛子熙三首 其一", "tgt_text": "闻道长安异昔时，秋风落日草离离。九成宫阙无寻处，空有人来拂断碑。", "ctrl_text": "七言绝句"}
{"src_text": "赠诸葛子熙三首 其二", "tgt_text": "百二山河路欲迷，荒林败冢转悽悽。夜深曾过昭陵下，风雨犹疑石马嘶。", "ctrl_text": "七言绝句"}
{"src_text": "赠诸葛子熙三首 其三", "tgt_text": "北堂萱草绿朵朵，白发慈颜不解忧。尽卖刻辞供菽水，谁怜蹀足遍长洲。", "ctrl_text": "七言绝句"}
{"src_text": "赋翠微", "tgt_text": "倚山为宅似城闉，耕凿悬知可疗贫。政想绿阴当瓮牖，但愁翠雨湿纶巾。投林鼠雀终无角，出谷峰峦半似人。浊世无忧惟隐者，愿分藜藿老天民。", "ctrl_text": "七言律诗"}
{"src_text": "送樊仲宜", "tgt_text": "樊郎昔补太常掾，郊祀通天致敬时。先过罘罳张鼓乐，复从卤簿建旌旗。颁宣即用金书刻，读祝还令玉版持。今日江南见樵者，命渠歌作赠行诗。", "ctrl_text": "七言律诗"}
{"src_text": "送谢子方归临川", "tgt_text": "连雨淋浪不耐秋，江行已试木棉裘。侍中无梦思通籍，肘后有书能校雠。身坐米船歌灌口，眼明瀑布是江州。到家先谒虞夫子，定作芝亭一月留。", "ctrl_text": "七言律诗"}
{"src_text": "八月十三日自鸿山归吴舟中赋", "tgt_text": "扁舟风轻稳如马，容我领览秋气清。横塘水深白鸟下，敧树雨湿青苔生。东曹掾史有高兴，太乙真人无俗情。去□吹箫唤孤鹤，明夜月满姑苏城。", "ctrl_text": "七言律诗"}
{"src_text": "红梅", "tgt_text": "九疑山中得道女，春寒石上饮流霞。不知遗却玉条脱，独倚东风暮竹斜。", "ctrl_text": "七言绝句"}
{"src_text": "寄学可二首 其一", "tgt_text": "九龙之山第几峰，曾看飞雪下长松。小楼日夜听春雨，忘却溪头寻暮钟。", "ctrl_text": "七言绝句"}
{"src_text": "寄学可二首 其二", "tgt_text": "石上一杯清泠水，传是若冰小洞天。借渠茗器登山去，春雪正与梅争妍。", "ctrl_text": "七言绝句"}
{"src_text": "次韵杨廉夫冶春口号八首 其一", "tgt_text": "姑苏城北桃花坞，日日敲门去问春。自是狂夫被花恼，求之不得亦愁人。", "ctrl_text": "七言绝句"}
{"src_text": "次韵杨廉夫冶春口号八首 其二", "tgt_text": "醉舞花前倒接䍦，双双燕子共差池。留连只恐春光暮，芳露湿衣人不知。", "ctrl_text": "七言绝句"}
{"src_text": "次韵杨廉夫冶春口号八首 其三", "tgt_text": "石湖春水如酒浓，玻瓈万顷开龙宫。我时泛舟过湖曲，无数桃花发旧丛。", "ctrl_text": "七言绝句"}
{"src_text": "次韵杨廉夫冶春口号八首 其四", "tgt_text": "近得玄洲餐玉法，不用采石登昆仑。景纯解道游仙句，海上鹤来传到门。", "ctrl_text": "七言绝句"}
{"src_text": "次韵杨廉夫冶春口号八首 其五", "tgt_text": "江城雪夜深一尺，欲问梅花马不前。袁生此时正高卧，不知春江有钓船。", "ctrl_text": "七言绝句"}
{"src_text": "次韵杨廉夫冶春口号八首 其六", "tgt_text": "玉壶春酒碧于海，客至纵饮宁伤廉。已无俗事恼真趣，只有清香散宝奁。", "ctrl_text": "七言绝句"}
{"src_text": "次韵杨廉夫冶春口号八首 其七", "tgt_text": "绿晕双蛾新画眉，风流堪赋比红儿。绣窗无人解春意，行傍辛夷折柳枝。", "ctrl_text": "七言绝句"}
{"src_text": "次韵杨廉夫冶春口号八首 其八", "tgt_text": "吴姬殷勤折简呼，青锦坐褥花中敷。听唱梨园供奉曲，新声一串骊龙珠。", "ctrl_text": "七言绝句"}
{"src_text": "题云林生远山涌翠图", "tgt_text": "偶因涤砚写从容，点染那能似画工。千载风流谁可拟，令人猛忆米南宫。", "ctrl_text": "七言绝句"}
{"src_text": "题陈履元画玉山草堂图", "tgt_text": "万木阴阴覆草堂，湘帘低下净琴张。逶迤万里桥南路，彷佛百花潭上庄。白鸟向人飞个个，好山当户立苍苍。披图想见人清绝，为写新诗并晚凉。", "ctrl_text": "七言律诗"}
{"src_text": "拟唐宫词", "tgt_text": "九重春色绕金銮，龙渴宫壶午漏残。犀押帘垂红雾暝，兽炉香尽碧云寒。隔楼度曲多西子，别院吹笙是内官。见说羊车明日过，旋栽杨柳护雕阑。", "ctrl_text": "七言律诗"}
{"src_text": "奉寄杨铁厓", "tgt_text": "白发扬雄三泖上，楼船日日载青娥。骊珠泣月夜光冷，象管叫云秋思多。问字诸生频载酒，购书道士为笼鹅。玄霜台上凉如水，好著吾侬拍手歌。", "ctrl_text": "七言律诗"}
{"src_text": "送刘王事北上", "tgt_text": "晓漏沈沈禁籞清，内班初进佩环鸣。九重日月明金殿，四海车书会玉京。天子龙飞乾道正，宰臣鹄立泰阶平。几时我亦观光去，醉插宫花出凤城。", "ctrl_text": "七言律诗"}
{"src_text": "秋夜曲二首 其一", "tgt_text": "谁家女儿青结螺，花前双歌舞婆娑。湘帘在钩明月多，奈此迢迢凉夜何！", "ctrl_text": "七言绝句"}
{"src_text": "秋夜曲二首 其二", "tgt_text": "银河流光夜初静，姮娥娟娟度鸾影。绮疏美人醉方醒，倚阑吹箫更漏永。", "ctrl_text": "七言绝句"}
{"src_text": "题桃花溪", "tgt_text": "种桃如种柳，容易得成花。千树恐无地，平原堪子家。晚风迎窈窕，春水绕污邪。久不通人问，循溪步曲斜。", "ctrl_text": "五言律诗"}
{"src_text": "留别李五峰", "tgt_text": "秋风曾过青莲馆，南荡谁传白雁书。只拟马迁为太史，也知枚乘有安车。客星当户江清夜，华月浮空雪霁初。如此好怀舟莫发，凭高酾酒鲙双鱼。", "ctrl_text": "七言律诗"}
{"src_text": "怀贞居张先生", "tgt_text": "不见贞居张外史，故园牢落已经年。山中绝境如三岛，河上遗书著几篇。竹榻何曾延俗客，琼楼只合贮神仙。扁舟有待秋风后，重约湖阴日扣舷。", "ctrl_text": "七言律诗"}
{"src_text": "题挟弹图", "tgt_text": "绿树阴阴水满堤，春风立马看黄鹂。凭郎金弹莫轻发，恐有慈乌来上栖。", "ctrl_text": "七言绝句"}
{"src_text": "春草池绿波亭", "tgt_text": "池上新亭好，凭阑引兴长。朝晖生草色，天影落波光。雨过凫鹥乱，春明杜若香。为怀江谢趣，清梦绕西堂。", "ctrl_text": "五言律诗"}
{"src_text": "题芙蓉画屏二首 其二", "tgt_text": "沈水烟消启绿窗，凉秋又见木蕖双。日斜睡起银屏里，应是相思到曲江。", "ctrl_text": "七言绝句"}
{"src_text": "题秋林才子图次玉山韵", "tgt_text": "石岭西来竹屋幽，蹇驴归去晚山稠。溪头霜叶似花落，天外白云如水流。", "ctrl_text": "七言绝句"}
{"src_text": "题风雨归舟图", "tgt_text": "西风木落九江秋，黄鹤矶头是旧游。忆得向年风雨里，青山无数逐归舟。", "ctrl_text": "七言绝句"}
{"src_text": "梅花灯", "tgt_text": "五出玲珑四面分，一枝挑月照黄昏。归来踏遍横斜影，吹落东风不见痕。", "ctrl_text": "七言绝句"}
{"src_text": "送梁生", "tgt_text": "荷衣不掩体，客路暗伤春。谁是怜贫者？金陵有主人。", "ctrl_text": "五言绝句"}
{"src_text": "赠昶公", "tgt_text": "我本匡庐种莲者，奄忽飘零尘网中。衣食坐为妻子累，文章翻笑古人同。酒醒瀑布千岩雨，恨满江波一笛风。閒共山僧语终日，挥弦送目叹飞鸿。", "ctrl_text": "七言律诗"}
{"src_text": "怀玉山子", "tgt_text": "伊昔延清赏，玉山仙子家。风吟萝磴月，云卧雪岩花。海鹤西飞远，吴门东望赊。相思似春草，烟雨满天涯。", "ctrl_text": "五言律诗"}
{"src_text": "西池夜坐听风竹", "tgt_text": "泠泠不能休，瑟瑟还复辍。宫商发金奏，波涛满林樾。闻性无合离，声尘自生灭。适观喧中静，坐对窗间月。", "ctrl_text": "五言律诗"}
{"src_text": "秋思次韵孝常七首 其一", "tgt_text": "白下门西江水滨，寒烟衰草卧麒麟。当时谈笑尘沙静，谁是东山折屐人。", "ctrl_text": "七言绝句"}
{"src_text": "秋思次韵孝常七首 其二", "tgt_text": "金鼓连山震不休，旌旗猎猎楚江秋。犹喜云屯三十万，贤王自古填扬州。", "ctrl_text": "七言绝句"}
{"src_text": "秋思次韵孝常七首 其三", "tgt_text": "双眉一夜飒秋霜，望断南天北雁翔。何许高楼吹玉笛，伤心不忍独衔觞。", "ctrl_text": "七言绝句"}
{"src_text": "秋思次韵孝常七首 其四", "tgt_text": "何日春还槁朽苏，与君长啸出长途。鉴湖三月花如锦，越绝名山天下无。", "ctrl_text": "七言绝句"}
{"src_text": "芍药寄周山人酬孝常", "tgt_text": "雨窗寥落诵君诗，芍药西园寄一枝。那复旧游春未晚，长洲苑里欲开时。", "ctrl_text": "七言绝句"}
{"src_text": "遇乡人", "tgt_text": "东望吴门愁路涩，暮帆春雨欲归迟。朝来为说烟尘静，不遇乡人那得知。", "ctrl_text": "七言绝句"}
{"src_text": "对雨怀竹素园", "tgt_text": "几回竹素园中醉，那复题诗共绕阑。花落碧梧金井冷，去年风雨别尤难。", "ctrl_text": "七言绝句"}
{"src_text": "五月廿日雨中饮南楼", "tgt_text": "何许开樽散旅愁，疏帘冰簟水南楼。天边远岫一黄鹄，雨里垂杨双白鸥。閒对故人思故国，不堪归梦阻归舟。东行未见烟尘静，肠断高堂鹤发秋。", "ctrl_text": "七言律诗"}
{"src_text": "雨后", "tgt_text": "竹堂东偏之草亭，涧水绕榻风泠泠。碧梧莺语娇似醉，玉瓶荷花愁欲醒。可怜光景易流转，无奈踪迹尚飘零。瑶琴一弹为君掩，日暮高山云杳冥。", "ctrl_text": "七言律诗"}
{"src_text": "至铜官最高处", "tgt_text": "丹崖翠壁半空浮，秋尽铜官思一游。何限吴天白云里，心随飞雁到长洲。", "ctrl_text": "七言绝句"}
{"src_text": "周将军祠", "tgt_text": "谁劝临行以母辞，当年苦战后人悲。祗应阳羡溪头月，曾见将军射虎时。", "ctrl_text": "七言绝句"}
{"src_text": "孝常移居南楼", "tgt_text": "高楼俯石濑，野亭连竹园。中有林栖子，逍遥味道言。因山以崇德，观水欲知源。非但相从屡，愿一写喧烦。", "ctrl_text": "五言律诗"}
{"src_text": "留别孝常", "tgt_text": "枫林寂寂水边村，雁子啼时归故园。舟楫暂移秋色里，郡城遥望夕岚昏。情知远道难离别，心喜高堂得凊温。草阁无为掩扉卧，新诗还待故人言。", "ctrl_text": "七言律诗"}
{"src_text": "忆孝常", "tgt_text": "山馆荆南共苦吟，每于何处更关心。樽移曲涧花千树，门掩疏灯雪一林。谁与情亲踰骨肉，自怜年迈惜光阴。孤城目尽云千里，惟有凄凉易满襟。", "ctrl_text": "七言律诗"}
{"src_text": "闻马孝常在灵岩欲与周士行徒步往候信恐未真", "tgt_text": "马卿一别四经春，裋褐萧萧入梦频。闻道东来犹未见，每因西望转伤神。鬓丝禅榻风流在，竹色茶烟夏景新。何惜灵岩与徒步，尚疑消息未应真。", "ctrl_text": "七言律诗"}
{"src_text": "晚经青祁渰怀马孝常", "tgt_text": "青祁适举棹，绿芷满芳洲。乱山昏渐匿，平湖晴不流。故人久去国，此处曾同舟。烟尘西北路，望断意难休。", "ctrl_text": "五言律诗"}
{"src_text": "拟古十首 其二", "tgt_text": "翠管鸣春晖，瑶筝弄秋月。孤鸾忽惊飞，哀吟中夜发。郑卫久足贵，正始谁复陈。若无琴与瑟，宁知古风淳。", "ctrl_text": "五言律诗"}
{"src_text": "寄张习之四首 其一", "tgt_text": "数日阴雨复寒凝，沙边草阁非倦登。梅花萧条竹枝瘦，大似不禁风雪凌。", "ctrl_text": "七言绝句"}
{"src_text": "寄张习之四首 其二", "tgt_text": "枇杷花开绕舍香，竹枝披拂映沧浪。旧雨故人不相遇，亦可寄书来草堂。", "ctrl_text": "七言绝句"}
{"src_text": "寄张习之四首 其三", "tgt_text": "空山寥寥独抱琴，时过谷口之云林。自从幽人采芝去，不见鹿鸣双涧阴。", "ctrl_text": "七言绝句"}
{"src_text": "寄张习之四首 其四", "tgt_text": "夕阳在山云在松，松间石上忆相逢。西林问讯屡有约，且可会面得从容。", "ctrl_text": "七言绝句"}
{"src_text": "渔庄", "tgt_text": "杨柳拂紫扃，芙蓉落晚汀。鸥眠沙嘴白，山近屋头青。樽酒何劳劝，渔歌岂厌听。王维爱裴迪，联句不曾停。", "ctrl_text": "五言律诗"}
{"src_text": "枇杷树下怀葛石泉道士", "tgt_text": "晒药枇杷林，秋阳满山泽。不知林间风，吹花堕巾帻。道心政散浪，野性非颇僻。不有孤桐琴，何以寄远客。", "ctrl_text": "五言律诗"}
{"src_text": "题倪云林画", "tgt_text": "云木蔽清野，峨眉横素秋。一雨过大壑，百川会新流。未能闻至道，宁即歌远游。岁晏且归去，采芝南山幽。", "ctrl_text": "五言律诗"}
{"src_text": "夏日同强二秀才过鉴公山房因游仁寿精舍", "tgt_text": "寻僧直到梵王家，便汲山泉为煮茶。阮籍从来无礼法，汤休何用著袈裟。醉眠石阁听风树，步入松云扫涧花。与子归时仍并辔，萧条墓道夕阳斜。", "ctrl_text": "七言律诗"}
{"src_text": "寄杨文可", "tgt_text": "屋庐星散当山郭，门前小溪相与通。橘子压树千头绿，鲤鱼跳波双尾红。空梁寒月拱夜鼠，傍壁灯火鸣秋虫。故人亦在他乡住，此时作客情思同。", "ctrl_text": "七言律诗"}
{"src_text": "寄周子羽", "tgt_text": "乃翁天性唯真率，纵酒狂歌老未休。不是生前浑欲醉，却缘客里易为愁。百年心绪留黄卷，几树梅花共白头。昨过比邻司马氏，阿戎谭论更风流。", "ctrl_text": "七言律诗"}
{"src_text": "春日", "tgt_text": "空山寂寂行人稀，冈头落花如雨飞。罢琴惆怅不能已，故乡寥落何当归。南去百粤羽书急，北来三吴戎马肥。安得龙骧拥战舰，扫除俘寇扬国威。", "ctrl_text": "七言律诗"}
{"src_text": "送福上人游江西", "tgt_text": "西江江水漾明霞，买得吴船泊晚沙。春鸟衔花落经卷，凉风吹月上袈裟。庐山屹立千峰秀，瀑布流传一道斜。爱尔心源绝清净，东林寺里白莲华。", "ctrl_text": "七言律诗"}
{"src_text": "题可意楼", "tgt_text": "吴兴山水称奇绝，爱汝楼居事事清。花片拂云飘几席，湖光浮日动檐楹。主人好学三冬足，对客高谈一座倾。乐事本来皆可意，为君拈笔赋閒情。", "ctrl_text": "七言律诗"}
{"src_text": "虎丘有作", "tgt_text": "著屐登山宁惮劳，楼台重玩一周遭。剑池下见蛟涎碧，宝塔平临鹤背高。窅渺吴封难极目，凄凉霸业谩挥毫。把杯别有踟蹰意，不为西风叹二毛。", "ctrl_text": "七言律诗"}
{"src_text": "绝句四首奉答惟寅高士见赠 其一", "tgt_text": "谁识元方趣，高居湖上山。诗成不求赏，独咏两松间。", "ctrl_text": "五言绝句"}
{"src_text": "绝句四首奉答惟寅高士见赠 其二", "tgt_text": "列岫供秋色，遥风散水文。明当思旧隐，归棹一川云。", "ctrl_text": "五言绝句"}
{"src_text": "写画寄良夫", "tgt_text": "山馆风清白日凉，砚池水满墨花香。青藤三尺清如玉，閒写乔松近石塘。", "ctrl_text": "七言绝句"}
{"src_text": "题杂画二首 其一", "tgt_text": "离离江树暗芳洲，江上西风几度秋。别鹄未归天又晚，不胜清怨忆丹丘。", "ctrl_text": "七言绝句"}
{"src_text": "送赵季文之湖州", "tgt_text": "东风官柳绿生烟，江上飞花送客船。人醉离亭金凿落，马嘶芳草锦鞍鞯。清溪绕屋浑如画，白酒盈尊不论钱。遥想政成多暇日，好诗随意入新编。", "ctrl_text": "七言律诗"}
{"src_text": "呈张贞居", "tgt_text": "句曲山人毛发古，苍龙为剑羽衣轻。道高不入方士格，海内惟闻外史名。石菌依稀丹气动，玉壶潋滟紫文生。孤山祠与楼居近，应傍梅花领鹤行。", "ctrl_text": "七言律诗"}
{"src_text": "春日草堂奎章照磨林彦广惠酒二首 其二", "tgt_text": "柴门不起整十日，溪上春风来更迟。庭松自觉相忘我，野花不知开向谁。会须醅酒致元亮，祇用抱琴怀子期。所喜樊山古心在，相逢时许草堂资。", "ctrl_text": "七言律诗"}
{"src_text": "写怀一章示良夫", "tgt_text": "静坐沈□亦可怜，栖迟不出动经年。持杯每忆陶元亮，觅句深惭孟浩然。落日墙阴捐腐鼠，秋风木末下饥鸢。何时结屋晴湖上，绿树柴门系钓船。", "ctrl_text": "七言律诗"}
{"src_text": "题梅二首 其一 红梅", "tgt_text": "玉妃步步影毵毵，燕罢瑶池酒正酣。夜半不知风露冷，梦随春雨过江南。", "ctrl_text": "七言绝句"}
{"src_text": "山水阁为黄子久题", "tgt_text": "石齿粼粼水，云衣齾齾山。天风吹客梦，何日抹鱼颁。", "ctrl_text": "五言绝句"}
{"src_text": "水石为陈太初赋", "tgt_text": "石润非经雨，林空岂借秋。诗成清不禁，髣髴到沧洲。", "ctrl_text": "五言绝句"}
{"src_text": "惜花", "tgt_text": "黄金可惜作阑干，偎倚相看尽日欢。秉烛归来犹未足，梦随蝴蝶绕枝看。", "ctrl_text": "七言绝句"}
{"src_text": "伤田家二首 其一", "tgt_text": "春祈秋报一年期，土谷神灵知未知。昨日街头穹米价，三钱一斗定何时。", "ctrl_text": "七言绝句"}
{"src_text": "伤田家二首 其二", "tgt_text": "缫车未歇取丝分，私债官逋夜打门。里正不慈胥吏酷，穷民空感半租恩。", "ctrl_text": "七言绝句"}
{"src_text": "暮春王茂叔相过", "tgt_text": "春事遽如许，相过忽偶同。四檐留客雨，一径落花风。病骨缘诗瘦，愁颜借酒红。抟沙宁久聚，明日又西东。", "ctrl_text": "五言律诗"}
{"src_text": "六月十七日夜坐李宁之忽得风急落流萤之句遂命足成一律", "tgt_text": "坦率坐中庭，高门夜不扃。露垂闻警鹤，风急落流萤。对语头俱黑，相看眼更青。客星在何处？指点认天经。", "ctrl_text": "五言律诗"}
{"src_text": "江天雪意", "tgt_text": "云压天边树，瑶英欲下时。风威寒更急，潮信冻来迟。酒市增高价，渔舟误晚炊。灞桥诗思好，先借蹇驴骑。", "ctrl_text": "五言律诗"}
{"src_text": "偶成寄王伯玉", "tgt_text": "清和风日美，策策快幽寻。白水青秧短，绿阴黄鸟深。吴蚕眠未足，蜀鸟怨难禁。流水音谁赏，令人欲破琴。", "ctrl_text": "五言律诗"}
{"src_text": "次陈湖韵", "tgt_text": "险扼三吴地，深涵一片天。龙归珠宝露，鼍跃浪花圆。谁击中流楫，思乘下濑船。东风鼓鼙急，四顾意茫然。", "ctrl_text": "五言律诗"}
{"src_text": "柳絮", "tgt_text": "风搅晴空日色和，柳花故故恼诗魔。绣床渐觉香毬满，渔艇初疑雪片多。随意飞来无定著，捲春归去欲如何。颠狂到底风流在，又化浮萍漾绿波。", "ctrl_text": "七言律诗"}
{"src_text": "鼓角楼", "tgt_text": "警昏戒晓复司更，矢棘翚飞结构成。角韵唤醒晨过客，鼓声催动夜巡兵。龙吟一奏霜飞瓦，鼍吼三通月满城。自是太平无暴客，金壶漏箭要分明。", "ctrl_text": "七言律诗"}
{"src_text": "太白墓", "tgt_text": "姑孰村南日正西，丰碑八尺大书题。青山自此诗名重，采石如今酒价低。捧砚太真犹入梦，脱靴力士竟何挤。荒祠昼掩无人到，苦竹丛深春鸟啼。", "ctrl_text": "七言律诗"}
{"src_text": "禽名", "tgt_text": "水红裙淡画眉浓，婆饼焦香唤郭公。姑恶久嗔乌面妾，姊妇深恨白头翁。上村百箔蚕登簇，半篰千钱叶价穹。快活有声麰麦熟，岂辞脱裤过溪东。", "ctrl_text": "七言律诗"}
{"src_text": "梅魂", "tgt_text": "岁阑犹见数花存，一气神明实所根。游息每随寒月白，往来应结暮云昏。苍龙卧隐呼难起，翠鸟鸣幽凛似言。坡老有诗招不得，断桥流水自孤村。", "ctrl_text": "七言律诗"}
{"src_text": "秋江旅怀", "tgt_text": "天低江阔雁行微，独倚危阑送落晖。绚日金丸橙橘熟，飞霜银缕鳜鲈肥。莼香自可呼村酒，枫落谁能问客衣。何日束装同买棹，片帆东过子陵矶。", "ctrl_text": "七言律诗"}
{"src_text": "感兴", "tgt_text": "雁泽秋风入浅斟，商歌激烈夕阳沉。青山犹是古人面，白水不同今日心。食肉有谋当报国，封侯无相盍投簪。草庐未必名湮没，何用栖栖梁父吟。", "ctrl_text": "七言律诗"}
{"src_text": "东安即事", "tgt_text": "春来日日醉琼螺，嗟叹流光去掷梭。过雨落花三月暮，东风啼鸟五更多。文章官样千机锦，落魄仙人一足靴。世态升平应有象，小儿争戏午桥坡。", "ctrl_text": "七言律诗"}
{"src_text": "武林偶成", "tgt_text": "独宿江楼梦一回，滞人官库酒多灰。满城钟动漏初歇，近岸舟喧潮欲来。富贵在天三尺命，姓名震地一声雷。海门千里波光赤，火齐还升玉镜台。", "ctrl_text": "七言律诗"}
{"src_text": "桐江怀古", "tgt_text": "合江亭下买舟行，击楫中流万古情。严子台高烟树暗，桐君塔映浪花明。英雄不并青山在，时事还随红日生。我欲远寻方外诀，白云深处石桥横。", "ctrl_text": "七言律诗"}
{"src_text": "武林春望", "tgt_text": "武林春望不堪吟，独倚阑干万古心。钱氏池台荒草满，苏卿门巷落花深。人歌人哭几生死，潮去潮来无古今。风景不殊豪杰尽，新亭谁复泪沾襟。", "ctrl_text": "七言律诗"}
{"src_text": "春日闺思", "tgt_text": "笑倚香云懒画眉，海棠庭院步迟迟。莺声芳树歌阑处，花影重门睡起时。蝶舞正高停扇待，絮飞欲下就帘吹。鸳鸯绣罢无人问，背立东风听子规。", "ctrl_text": "七言律诗"}
{"src_text": "上家君", "tgt_text": "阿翁弄孙心可乐，痴儿观光志愈坚。灯烬悬花形顾影，雨声刮梦夜如年。攀龙期对三千字，跨鹤须缠十万钱。为报还家定何日，一阳春信到梅边。", "ctrl_text": "七言律诗"}
{"src_text": "望江亭", "tgt_text": "曲水亭空卧石龙，入门鼍鼓震逢逢。六朝冠冕埋孤塔，七宝幡?占故宫。借剑生前谁斩佞，震堂死后尚旌忠。暮潮西上东风急，满目山河落照红。", "ctrl_text": "七言律诗"}
{"src_text": "寄题李宁之朱铜岩坟亭", "tgt_text": "桐山蟉蚴摩空青，桐仙长眠呼不醒。龙归洞口云漠漠，鹤飞华表秋冥冥。玉乳流膏落轻滴，蜗涎凝石留馀腥。同游选胜一乐事，凌虚飞屩凭高亭。", "ctrl_text": "七言律诗"}
{"src_text": "寄东安刘鹏举", "tgt_text": "客窗呼酒濯离愁，别后骎骎岁若流。困学久磨维翰铁，怀人空倚仲宣楼。芝川风月添新梦，葛水溪山忆旧游。后会相期在何日，浙江亭上看潮头。", "ctrl_text": "七言律诗"}
{"src_text": "题朱德甫店壁", "tgt_text": "日出孤城万灶烟，绿芦青柳暗晴川。举杯谁共论文酒，塞港惟多运米船。为客未归春又夏，忆家无梦夜如年。浪游莫待貂裘弊，及此归耕负郭田。", "ctrl_text": "七言律诗"}
{"src_text": "书庙山驿", "tgt_text": "一巷人家白板扉，数问驿舍粉墙围。舟师聚泊鱼为市，使客稀来马脱鞿。江转潮冲渔浦震，天低云压燕山微。太平有象边无警，打鼓邮亭送落晖。", "ctrl_text": "七言律诗"}
{"src_text": "己卯冬书江头段家楼", "tgt_text": "问酒江头解黑貂，朔风吹面冷萧萧。云黏海树天浮雨，土屑盐花水不潮。钱氏箭埋金镞壮，张侯祠镇石塘遥。吟边多少兴亡事，猛拍阑干恨未消。", "ctrl_text": "七言律诗"}
{"src_text": "寒食和友人韵", "tgt_text": "春事三分已二过，客窗牢落怨蹉跎。江湖青眼如公少，道路黄尘奈我何。百五芳辰惊暗度，二三益友愿同哦。明朝行乐犹非晚，莫遣吟髭雪样皤。", "ctrl_text": "七言律诗"}
{"src_text": "次王千户韵", "tgt_text": "乱山齾齾水粼粼，倚杖旌川试问津。数点落花春事老，一声啼鴂客愁新。腰缠用尽难骑鹤，意钓投深未获鳞。独有柳营貔虎将，却舒青眼盼诗人。", "ctrl_text": "七言律诗"}
{"src_text": "寓太平州和壁间旧题", "tgt_text": "鸦投烟树日将昏，撩客诗愁欲断魂。郭外青山招太白，城中老树识桓温。火馀穷巷皆煨烬，潮落浮梁觉涨痕。父子明朝游采石，倾囊准拟一开尊。", "ctrl_text": "七言律诗"}
{"src_text": "重到比原与茂卿同宿偶成", "tgt_text": "二纪重来访葛洪，旧知大半白头翁。留连光景衔山日，排辨霜威隔夜风。雷火烧鳞悲跃鲤，雪泥印迹叹飞鸿。黄鸡白酒陶然醉，休话头巾黑与红。", "ctrl_text": "七言律诗"}
{"src_text": "童尧夫招饮回途偶成", "tgt_text": "东君容我出郊行，过却清明日日晴。怕损落花移屐缓，恐妨啼鸟策筇轻。春风入髓红颜晕，世事萦心白发生。花下小车如共载，绿阴深处听啼莺。", "ctrl_text": "七言律诗"}
{"src_text": "和希尧侄秋夜长韵", "tgt_text": "千林深夜响宫商，听彻幽斋夜更长。露下鹤轩萤火湿，天低牛渚雁声凉。捣衣月暗更三鼓，挑锦灯明字几行。梦觉邻机犹晓织，凄其絺绤叹无裳。", "ctrl_text": "七言律诗"}
{"src_text": "和克旻孙秋日感兴", "tgt_text": "祗稠红叶缀残秋，相对黄花思缪悠。天地犹怜衰朽质，江山不替古今愁。耳闻彭蠡鱼龙舞，眼见姑苏麋鹿游。珍重吾宗老孙子，竹林酣饮可同不。", "ctrl_text": "七言律诗"}
{"src_text": "游白龙寺", "tgt_text": "步入龙宫路更幽，阴崖虚籁雨飕飕。松根石磴留猿迹，竹外茶烟眩鹤眸。防客未先藏斗酒，爱山更欲上层楼。一龛已足平生料，多景何须二百州。", "ctrl_text": "七言律诗"}
{"src_text": "和洪伯英感怀三首 其一", "tgt_text": "年年客里度青春，行役劳劳二百程。白发未酬平日志，青山似有故人情。老成已觉晨星少，人事还随晓日生。莫怪春山风雨恶，烟蓑曾有子陵耕。", "ctrl_text": "七言律诗"}
{"src_text": "和洪伯英感怀三首 其二", "tgt_text": "元龙湖海半生豪，斗大黄金未著腰。不学单衣歌白石，拟将一剑倚青霄。贾生痛哭心犹在，季子从盟舌太饶。得失鸡虫何足较，为君呼酒酌椰瓢。", "ctrl_text": "七言律诗"}
{"src_text": "和洪伯英感怀三首 其三", "tgt_text": "家住梅花水月村，长裾偶共曳王门。齐纨肯试千钧弩，鲁酒须浮五石樽。蜃架海楼虚作市，蚁知天潦豫移屯。镆铘定价无人识，只作铅刀一样论。", "ctrl_text": "七言律诗"}
{"src_text": "咏李鹏飞庭下瑞香", "tgt_text": "香瑞春繁久耐看，移根犹喜近雕阑。蹙成百结流苏帐，撷碎千金玛瑙盘。处女暖薰沈水恼，侏儒新顶紫霞冠。东君有意宣和气，底事班班雨酿寒。", "ctrl_text": "七言律诗"}
{"src_text": "游铜山示规孺侄", "tgt_text": "踏遍春风桃李场，凭高一览总群芳。亭前纹甃铜花碧，洞口甘流石髓香。对白抽黄呼小阮，染红濡绿笑中郎。紫阳孙子欣留客，一醉从人卧竹床。", "ctrl_text": "七言律诗"}
{"src_text": "篬筤轩为张克旻作", "tgt_text": "玉堂公子银钩字，花县郎官水墨图。老干吟秋声迭和，寒梢写月影相扶。律筒待剪箫韶管，使节容分英簜符。为问子猷吟啸处，种梅肯著水曹无。", "ctrl_text": "七言律诗"}
{"src_text": "古意二首 其一", "tgt_text": "采莲多芳草，种豆杂艾蒿。马齿似蕙根，鱼肠溷铅刀。举世方好竽，锦瑟将谁操。已矣屠龙技，终身徒自劳。", "ctrl_text": "五言律诗"}
{"src_text": "古意二首 其二", "tgt_text": "王孙玉抵鹤，公子金抵蛙。夜光投暗室，騄耳困盐车。燕石锦十袭，楚璞刑再加。哲哉待贾翁，怀宝无叹嗟。", "ctrl_text": "五言律诗"}
{"src_text": "玉山草堂", "tgt_text": "同宗入洛称三俊，累世留吴尚几家？谷水千秋书有种，昆山一片玉无瑕。内台一笑金钗笋，羽灶当携石鼎茶。见说草堂开绿野，何人分我白鸥沙。", "ctrl_text": "七言律诗"}
{"src_text": "题王叔明破窗风雨图", "tgt_text": "环堵篝灯夜阒寥，欺人风雨更潇潇。诗成惊落鸡窗笔，梦破须来马鬣瓢。万里浪开看异日，连床屋漏耿今宵。丈夫莫袖为霖手，欲沃人间九土焦。", "ctrl_text": "七言律诗"}
{"src_text": "次韵赠铁崖二首 其一", "tgt_text": "禽虎将军劳筑室，焚鱼学士懒登台。尽道蓬莱谪仙出，烂将桃李向人开。高歌夜半鬼神泣，长啸一天风雨来。雄文任索千金价，高马还输十岁孩。", "ctrl_text": "七言律诗"}
{"src_text": "次韵赠铁崖二首 其二", "tgt_text": "校书星动天禄阁，作赋神遇楚阳台。波涛入笔沧海□，霹雳啸火昆仑开。求文巨室持金献，问字诸生载酒来。矍铄是翁谁画得，心如铁石貌如孩。", "ctrl_text": "七言律诗"}
{"src_text": "自述叠前韵二首 其一", "tgt_text": "年少洋洋过闾里，诸生衮衮登省台。雕虫末技笔徒秃，射虎良弓石为开。道在未应随世变，身强不得眩时来。君看塞上翁家马，造物戏人如小孩。", "ctrl_text": "七言律诗"}
{"src_text": "曹知白吴淞山色图", "tgt_text": "终南求捷径，少室索高价。唯有懒云西，山深无俗驾。", "ctrl_text": "五言绝句"}
{"src_text": "题曾省元藏温日观葡萄后用温师韵", "tgt_text": "黄金台壮帝王州，我亦曾为汗漫游。不入凤池鹓鹭序，依然天地一沙鸥。", "ctrl_text": "七言绝句"}
{"src_text": "春日闻莺", "tgt_text": "旭日明台榭，微风散绮罗。树阴凉翠合，莺啭落红多。阒寂怀人处，间关奈尔何。岭南天气好，二月已清和。", "ctrl_text": "五言律诗"}
{"src_text": "寄谢何东道", "tgt_text": "故人违我久，千里慰相思。尊酒成山瓮，笼鹅到墨池。青山荒草径，暮雨落花时。赖有春洲雁，南来可寄诗。", "ctrl_text": "五言律诗"}
{"src_text": "登圭峰怀苏长公", "tgt_text": "久向风尘厌薄游，到来象外且淹留。溪边石枕和云卧，岩畔山茶带雨收。古寺老僧非旧主，疏林晴色又新秋。坡仙题咏今残剥，词客登临诵未休。", "ctrl_text": "七言律诗"}
{"src_text": "次韵余太常观国招抚江南航海至新会八首 其一", "tgt_text": "日月行天豁翳昏，茫茫元气载重坤。三山在望端倪阔，万水朝宗海独尊。飞驭羲和凌若木，穷河汉使到昆崙。功成得似班司马，绝域生还度玉门。", "ctrl_text": "七言律诗"}
{"src_text": "次韵余太常观国招抚江南航海至新会八首 其二", "tgt_text": "凤掖珊瑚响佩珂，龙池风暖绿生波。节辞仙仗排阍去，帆趁春潮带雨过。北极神君尊帝座，南箕星象逼天河。骚人旧是潇湘客，几濯沧浪发浩歌。", "ctrl_text": "七言律诗"}
{"src_text": "次韵余太常观国招抚江南航海至新会八首 其三", "tgt_text": "鸿濛气接泬㵳天，夷獠争迎汉使船。骇浪千重行处雪，齐州九点望中烟。神游太乙仙藜外，身在灵生海市边。玉署词华君独步，声名知不愧卢前。", "ctrl_text": "七言律诗"}
{"src_text": "次韵余太常观国招抚江南航海至新会八首 其四", "tgt_text": "三殿传宣敕使来，皇华后彩焕中台。方蓬瑞气翔双凤，渤澥涛声殷万雷。云梦心胸吞芥蒂，丘山名节冠崔巍。秋期归对金莲直，人在中天白玉台。", "ctrl_text": "七言律诗"}
{"src_text": "次韵余太常观国招抚江南航海至新会八首 其五", "tgt_text": "绣斧承恩霄汉间，节旌南去几时还。苍茫析木津头路，缥缈云鳌海上山。禁苑花浓今正发，扶桑弓健旧曾弯。并游群俊长相忆，逸驾重来许共攀。", "ctrl_text": "七言律诗"}
{"src_text": "次韵余太常观国招抚江南航海至新会八首 其七", "tgt_text": "天开阊阖百官朝，贤俊宁烦束帛招。丹凤九重传凤诏，苍龙万里过龙标。飘飘高步瀛州客，袅袅馀音赤壁箫。归路湘南芳草遍，清风离思转迢迢。", "ctrl_text": "七言律诗"}
{"src_text": "次韵余太常观国招抚江南航海至新会八首 其八", "tgt_text": "舳舻千里快乘风，百粤三韩去路通。岛树隐霞春绰约，梅花吹雨晓空濛。水环鳌极坤维碧，云捧蓬莱日色红。驰志伊吾鸣剑夜，中兴今待汉臧宫。", "ctrl_text": "七言律诗"}
{"src_text": "独秀峰即事呈都阃诸公", "tgt_text": "独秀峰前鬼燐青，战尘未洗血痕腥。城扉寒掩平川日，烽火明连远戍星。汀雁失群秋漠漠，树乌无梦夜冥冥。莲花柏树多材俊，早晚山林见太平。", "ctrl_text": "七言律诗"}
{"src_text": "寄黄尚书", "tgt_text": "尚书昔日弦歌地，芳草萋萋满讼庭。上界仙题丹桂籍，南州人诵瑞兰铭。黄云覆垄秋尝稻，铁键长歌夜不扃。离乱如今那可说，荒郊过雨髑髅腥。", "ctrl_text": "七言律诗"}
{"src_text": "甲子年九月二十五日西寇犯高凉战于坡山", "tgt_text": "原头铁骑气如云，妖祲西来白昼昏。千里西风吹战血，半营残月照城军。灶寒尚认飞仙迹，骨冷难招猛士魂。盛代怀柔资辅治，两阶干羽已敷文。", "ctrl_text": "七言律诗"}
{"src_text": "高州寄友人", "tgt_text": "梅花又发去年枝，游子天涯未授衣。旧友别来书满箧，新居兵后草生扉。青霄有路凌风到，紫水无槎溯月归。岁晚望乡心最切，太行东北白云飞。", "ctrl_text": "七言律诗"}
{"src_text": "初秋", "tgt_text": "落日关河笛一声，感时怀抱若为平。燕台已朽千金骨，秦塞虚防万里城。大火西流金有令，长江东去水无情。故园回首干戈满，空负沧浪白鸟盟。", "ctrl_text": "七言律诗"}
{"src_text": "寄恩平吴奏记", "tgt_text": "闻说恩平吴奏记，三年戎马只儒衣。魂逃槃瓠营宵拔，血迸鼪鼯剑夜飞。富贵总输屠狗得，行藏未必卧龙非。路人尽识将军意，笑待青袍破贼归。", "ctrl_text": "七言律诗"}
{"src_text": "和白石马教授二首 其一", "tgt_text": "萧萧白发映童颜，尘世千年邂逅间。三十六陂明月夜，许骑仙鹤过缑山。", "ctrl_text": "七言绝句"}
{"src_text": "和白石马教授二首 其二", "tgt_text": "秾绿溪桥烟树树，残红池沼雨家家。游蜂不悟青韶去，犹抱虚庭荠菜花。", "ctrl_text": "七言绝句"}
{"src_text": "怀马教授二首 其一", "tgt_text": "陈编落落韦三绝，浮世茫茫海九环。经济功成疏傅老，汉庭前日得身还。", "ctrl_text": "七言绝句"}
{"src_text": "怀马教授二首 其二", "tgt_text": "水生白石渡头湾，念子携书共往还。今日相思不相见，越南残照海门山。", "ctrl_text": "七言绝句"}
{"src_text": "青田鹤", "tgt_text": "青田有白鹤，羽翼何蹁跹。谬承卫公宠，志岂在乘轩。一鸣能惊人，一飞亦翀天。独立傍秋水，顾影私自怜。", "ctrl_text": "五言律诗"}
{"src_text": "题李子成石琴", "tgt_text": "谁将一片石，斲此无弦琴。石以砺高操，琴以閒素心。中庭萝月夜，击之响球琳。李君有真乐，在趣不在音。", "ctrl_text": "五言律诗"}
{"src_text": "小石湾", "tgt_text": "晴沙展芳席，春山歇游骑。飞云度乌背，惊涛触鹅鼻。远观山水佳，近爱花木丽。风尘一失所，行乐犹梦寐。", "ctrl_text": "五言律诗"}
{"src_text": "偶成", "tgt_text": "一雨豆苗绿，独行溪水西。繁露坠丛竹，新流涨芳堤。偶与樵者语，忽闻幽鸟啼。内机久已息，处处武陵溪。", "ctrl_text": "五言律诗"}
{"src_text": "礼敬寺", "tgt_text": "攀崖度峭壁，缘涧入幽径。山堂绝弘敞，金碧相辉映。石泉酿香雪，松风翳清磬。烦虑庶可袪，聊复此游泳。", "ctrl_text": "五言律诗"}
{"src_text": "吴宫怨", "tgt_text": "碧云楼高秋月低，夜夜栖乌夜半啼。吴王宫里无西子，江清露白芙蓉死。", "ctrl_text": "七言绝句"}
{"src_text": "双砖行", "tgt_text": "吴门盘盘高数仞，关防须得关吏印。朝来千人万人出，有印无砖不得进。丈夫堂堂廊庙才，入关须带双砖来。吁嗟时事乃如此，何人为筑黄金台。", "ctrl_text": "七言律诗"}
{"src_text": "三月三日自吴回姚舍别业", "tgt_text": "入夜难分港，归舟不问程。渔灯劳远照，野老笑相迎。近市仍鼙鼓，连村尚甲兵。羁人头欲白，遗恨几时平。", "ctrl_text": "五言律诗"}
{"src_text": "野老", "tgt_text": "水郭军麾满，偷生齿发全。秋成思乐岁，世乱感衰年。倚杖秋林外，扶犁夕照边。馀生沾圣泽，何以答皇天。", "ctrl_text": "五言律诗"}
{"src_text": "乱后省祖茔见梅花", "tgt_text": "慰眼非无主，相看欲损神。一枝初带雪，半树已为薪。惨澹黄昏月，荒凉古墓春。含情不忍折，老泪一沾巾。", "ctrl_text": "五言律诗"}
{"src_text": "过鹤坡丁酉腊月望日", "tgt_text": "黄浦乌溪外，迟迟去路遥。风烟何惨澹，门巷亦萧条。白鹤三家墅，清霜独木桥。兵戈苦未息，奔走愧渔樵。", "ctrl_text": "五言律诗"}
{"src_text": "夜泊朱砂港", "tgt_text": "舟泊朱砂港，萦回路欲迷。人家暗杨柳，春渚乱凫鹥。兵甲移河内，耕渔忆瀼西。地幽堪避世，何似武陵溪。", "ctrl_text": "五言律诗"}
{"src_text": "昆山道中", "tgt_text": "频年多战斗，渐老更流离。江雨春帆重，城云暮鼓低。边烽光惨淡，客枕意凄迷。此夜还乡梦，春风楚水西。", "ctrl_text": "五言律诗"}
{"src_text": "作客", "tgt_text": "作客何时了，愁深只酒杯。鬓毛随日短，胆气逐年衰。兵革江边阻，乡关梦里回。可怜今夜月，还照北山梅。", "ctrl_text": "五言律诗"}
{"src_text": "辛丑中秋", "tgt_text": "一轮沧海月，依旧去年明。异县孤村夜，中原万里情。声飘芦笛远，光湛铁衣清。愿照逃亡屋，乾坤一治平。", "ctrl_text": "五言律诗"}
{"src_text": "次张元章见寄韵", "tgt_text": "未遂飞腾志，风尘战伐馀。漫藏三尺剑，且著十年书。江汉还多事，乾坤未定居。晚成终大器，留眼看蟾蜍。", "ctrl_text": "五言律诗"}
{"src_text": "丁未四月十一夜避地船居沈华甫家下", "tgt_text": "今夜云间月，溪桥照野航。因风微有晕，映水惨无光。恨满逃亡屋，愁连战伐场。思亲不得见，空望白云乡。", "ctrl_text": "五言律诗"}
{"src_text": "仁寿南楼午日", "tgt_text": "日照孤城雨，凉生五月风。葵榴故园隔，兄弟此杯同。佳节三悬艾，浮生一转蓬。何时茅屋底，高咏大江东。", "ctrl_text": "五言律诗"}
{"src_text": "过泖湖", "tgt_text": "三泖浪冥冥，幽人渡晚晴。水天孤塔小，风渚片帆轻。尝稻思农力，飘蓬见客情。十年柔橹外，转觉壮心惊。", "ctrl_text": "五言律诗"}
{"src_text": "次朱九龄韵", "tgt_text": "白发新梳见，青云往事嗟。西风惊落木，寒雨淡幽花。鱼稻村村酒，沤波处处家。素怀何必问，一笑数昏鸦。", "ctrl_text": "五言律诗"}
{"src_text": "九月一日过东舜夏氏山庄", "tgt_text": "九月秋气清，轻舟移晚汀。金风剪乱叶，银汉淡疏星。鬼燐依微见，渔歌远近听。正思江馆夜，一犬吠林坰。", "ctrl_text": "五言律诗"}
{"src_text": "故国", "tgt_text": "水郭春雷后，能无故国思。河豚羹玉乳，江鲚鲙银丝。闹市烧灯夜，晴郊立马时。归心悬旦暮，已办草堂资。", "ctrl_text": "五言律诗"}
{"src_text": "忆太古琴寄蒋士用", "tgt_text": "兵后三年忆素琴，珍藏多藉故人心。静中还识无弦趣，梦里犹闻太古音。野鹤影寒山月晓，水沈香细草堂深。何由为致南塘曲，涧水松风伴独吟。", "ctrl_text": "七言律诗"}
{"src_text": "丁酉午日前陈北庄", "tgt_text": "愁来心事与谁论，尽室偷生寄此村。海燕雏成飞野屋，石榴花发照清樽。几时鸥社沧江畔，何日龙舟白下门。高咏楚辞茅屋底，汨罗谁吊独醒魂。", "ctrl_text": "七言律诗"}
{"src_text": "己亥吴门午日", "tgt_text": "梦入沧江把钓竿，醒来身世正漫漫。榴花雨湿孤城晓，梓树风生五月寒。坐久绝怜池阁迥，愁深转觉苧袍宽。赏心亭下龙舟日，何得于今载酒看。", "ctrl_text": "七言律诗"}
{"src_text": "送陈子高兵后马沙复业", "tgt_text": "十年多难苦流离，乔木园林处处非。关塞只今孤月在，江湖能得几人归。鸥边卜筑茅茨小，雨后开荒苜蓿肥。送尔题诗空怅望，小楼乡思乱斜晖。", "ctrl_text": "七言律诗"}
{"src_text": "新秋客怀", "tgt_text": "百年身世一浮沤，又见新凉入郡楼。何处砧声连野哭，旧时月色照边愁。吴姬怅望芙蓉浦，宛马骁腾苜蓿秋。壮志不随天地老，几回风雨梦神州。", "ctrl_text": "七言律诗"}
{"src_text": "六月", "tgt_text": "南塘之水水西头，最爱田庐野意幽。浮世百年如昨梦，殊方六月似深秋。酒醒林下闻啼鸟，老去山中学饭牛。疏懒已无轩冕想，故园归去复何求。", "ctrl_text": "七言律诗"}
{"src_text": "寄沈仲参架阁", "tgt_text": "秋帆冲暑过荆扉，喜得山人采药归。青蔓引瓜茅屋小，白花吹稻海田肥。萧条烟火三家墅，浩荡风尘一布衣。我亦与君同避世，暮年踪迹莫相违。", "ctrl_text": "七言律诗"}
{"src_text": "漫兴", "tgt_text": "东吴战斗几时休，老我飘蓬十二秋。剩水残山馀野意，落花飞絮乱春愁。归田空羡张平子，下泽长怀马少游。倦鸟孤云还自在，几家春雨送归舟。", "ctrl_text": "七言律诗"}
{"src_text": "丁未九日", "tgt_text": "笑折茱萸宴友朋，艰虞历尽总难胜。酒从此日殊方醉，山向明年故国登。白露黄花秋冉冉，碧云红树晚层层。仲宣回首思乡切，更觉清霜两鬓增。", "ctrl_text": "七言律诗"}
{"src_text": "次张大年韵", "tgt_text": "喜无车马过柴门，弦诵琅琅竹树村。鱼跃乱流时倚杖，莺啼新绿昼移尊。长才自有高人识，清事还同野老论。回首故乡春色外，风烟寥落几家存。", "ctrl_text": "七言律诗"}
{"src_text": "次朱九龄感怀韵", "tgt_text": "懒性长违雨露边，此生何意叹流连。石田茅屋我所适，锦树夕阳秋可怜。几处村舂来别墅，数声渔唱落晴川。邻家有酒清如玉，不负黄花满意妍。", "ctrl_text": "七言律诗"}
{"src_text": "次吕宗望韵", "tgt_text": "男儿跃马锦为衣，顾我生还岂见机。镜里光阴毛发古，樽前朋旧简书稀。千村积雪和天老，几片閒云与雁飞。上水河豚长一尺，故园何事不思归？", "ctrl_text": "七言律诗"}
{"src_text": "癸丑九日次江城南见寄韵", "tgt_text": "去年今日雨丝丝，犹记登高步屧迟。老境又逢重九节，深情还枉故人诗。重岩细菊筋骸倦，落木西风鬓发知。赖有好怀相慰藉，主人况是郑当时。", "ctrl_text": "七言律诗"}
{"src_text": "次朱赏静游上方韵", "tgt_text": "秾花纤柳石湖春，春色晴光欲醉人。野鸟不知今古恨，山僧堪證去来因。鸥前远水疑无地，马首微风不动尘。许结茅堂看青碧，烟霞从此是閒身。", "ctrl_text": "七言律诗"}
{"src_text": "为友人求稻种", "tgt_text": "百年多难寄殊方，江草江花满意芳。避地不知茅屋小，到家应念石田荒。东吴秋夜思莼切，南国春来浸种忙。野老倘分红稻粒，黄云应绕杜陵庄。", "ctrl_text": "七言律诗"}
{"src_text": "题绿阴清昼", "tgt_text": "青葱榆树荫庭除，白日迟迟昼景舒。满地落花凉雨后，数声幽鸟黑甜馀。越罗剪水新成服，海燕衔泥偶污书。座上赓吟无俗客，时时烧笋荐江鱼。", "ctrl_text": "七言律诗"}
{"src_text": "寄俞瀛山", "tgt_text": "日日怀人坐草堂，娄江一别已三霜。花明古寺春联辔，雨滴空阶夜对床。感旧未将心事白，忧时同惜鬓毛苍。东吴蚕老樱桃熟，作伴还乡共野航。", "ctrl_text": "七言律诗"}
{"src_text": "次王仲礼都事登姑苏台韵", "tgt_text": "吴王台殿耸高寒，坏址遗垣落照间。香径花残春漠漠，长洲雪尽水潺潺。祗馀麋鹿相邻近，亦有渔樵自往还。一代繁华犹昨梦，不堪登眺损愁颜。", "ctrl_text": "七言律诗"}
{"src_text": "题徐子舟听松楼", "tgt_text": "长松落落拥旌?，怒奋龙髯气莫降。万壑云涛翻石枕，半空风雨度山窗。高居只许仙人独，清梦还同野鹤双。旋煮春茶燃柏子，不须丝竹酒盈缸。", "ctrl_text": "七言律诗"}
{"src_text": "寄黄叔彝", "tgt_text": "冉冉光阴赴壑蛇，别来相忆漫咨嗟。风吹落花野阴暮，燕语空城春日斜。北郭诗成时自改，西邻酒熟夜能赊。丈夫出处会有日，不负平生书五车。", "ctrl_text": "七言律诗"}
{"src_text": "寄江济川炼师", "tgt_text": "松下柴扉近水开，雨馀秋径满青苔。月明吹彻参差玉，定有仙人骑鹤来。", "ctrl_text": "七言绝句"}
{"src_text": "柏本道墨禾", "tgt_text": "云林近说倪东海，竹石不数柯丹丘。道人高卧江南雨，只写西风一穗秋。", "ctrl_text": "七言绝句"}
{"src_text": "次惠子及寄梅花韵", "tgt_text": "天平山下一枝梅，珍重山人远寄来。还忆故园春烂漫，几株临水背城开。", "ctrl_text": "七言绝句"}
{"src_text": "乙巳元日折梅", "tgt_text": "徐孺宅前梅乱开，红红白白映苍苔。江南倦客初相见，分得春光一半来。", "ctrl_text": "七言绝句"}
{"src_text": "黄葵", "tgt_text": "浅白深红映草堂，秋来一种似鹅黄。野人心迹从来素，最爱风流学道妆。", "ctrl_text": "七言绝句"}
{"src_text": "送陈思道还乡戊申春二月十六日", "tgt_text": "海村春日惨无辉，一舸凌风浦上飞。我亦归来钓烟雨，烦君先占白鸥矶。", "ctrl_text": "七言绝句"}
{"src_text": "次韵寄铁崖", "tgt_text": "铁笛先生老更迂，摩空有赋拟相如。奇文一变中吴学，大□犹编后世书。绛帐风摇珠络索，水窗云沁玉蟾蜍。小娃唱得新翻曲，多是芳亭春雨馀。", "ctrl_text": "七言律诗"}
{"src_text": "次韵寄云林", "tgt_text": "栖神之山云雨齐，雪消春水涨横溪。长松正与层楼对，高士还同独鹤栖。每见迂名嗤薄俗，绝无尘事恼清闺。燕游一月不归去，应爱竹林莺乱啼。", "ctrl_text": "七言律诗"}
{"src_text": "寄灵石张尊师", "tgt_text": "杨许遗经久不闻，能书只说华阳君。清修每自披灵笈，高卧因谁写练裙。春昼雨晴山拥坐，秋空月皎鹤成群。何时去觅幽栖地，郁木坑头礼白云。", "ctrl_text": "七言律诗"}
{"src_text": "题云林竹二首 其一", "tgt_text": "广平旧作梅花赋，铁石心肠妩媚辞。高士岩前清赏足，月明竹外写横枝。", "ctrl_text": "七言绝句"}
{"src_text": "游石湖和铁崖韵", "tgt_text": "梁燕低飞妒舞腰，春洲寂寂百花消。扁舟不见鸱夷子，空使江城响怒潮。", "ctrl_text": "七言绝句"}
{"src_text": "碧梧翠竹堂以碧梧栖老凤凰枝分韵得凤字", "tgt_text": "张宴池馆夕，酥凝酒微冻。明月流绮疏，华灯照阴洞。翠琯袅遗音，朱弦细成弄。徙倚桐花原，相期听鸣凤。", "ctrl_text": "五言律诗"}
{"src_text": "买妾言", "tgt_text": "遗妾明月珠，结为双佩珰。妾身幸分明，暮夜亦有光。", "ctrl_text": "五言绝句"}
{"src_text": "春波曲", "tgt_text": "青青太湖波，小小芙蓉楫。舟轻弗解操，水深那敢涉。", "ctrl_text": "五言绝句"}
{"src_text": "柳枝曲", "tgt_text": "朝垂金门雨，暮拂玉阑风。飞絮高高去，枝叶在深宫。", "ctrl_text": "五言绝句"}
{"src_text": "野田雀", "tgt_text": "野雀飞在田，化为田中鼠。黍稌动连云，鼠食那知止。", "ctrl_text": "五言绝句"}
{"src_text": "缺月词", "tgt_text": "月体无亏缺，日照乃自偏。安得长合璧，与天相周旋。", "ctrl_text": "五言绝句"}
{"src_text": "续弦曲", "tgt_text": "麟角煮为胶，续弦弦在弓。担持弦上箭，不射孤飞鸿。", "ctrl_text": "五言绝句"}
{"src_text": "送于彦成归越次郯九成韵", "tgt_text": "正月山阴道，夫君剡上舟。好峰开雪霁，春水匝城流。拭目瞻云鹄，忘机惜海鸥。多情今夜月，何处照清游。", "ctrl_text": "五言律诗"}
{"src_text": "寄五峰李著作一首", "tgt_text": "小车上直过宫沟，城阙沈沈十二楼。大乙灵光金匮夕，少微星采玉垣秋。斋房度曲歌朱鹭，海子惊弦起白鸥。想得赐金归里第，雁山依旧足清游。", "ctrl_text": "七言律诗"}
{"src_text": "题谢伯诚青梧轩录上玉山徵君求教", "tgt_text": "青梧轩前梧十寻，水屋雪洞相萧森。高枝楼楼不受暑，叶大拳拳故多阴。丹丘鸣凤几时至，金井啼乌秋思深。谢家园池信清绝，拟来与子一横琴。", "ctrl_text": "七言律诗"}
{"src_text": "送友人之京兼怀陈庶子二首 其一", "tgt_text": "五两摇摇孔翠翎，舵楼酾酒候潮生。为言北海三千里，只作南风十日行。樯顶陨星神或降，浪深阴火夜还明。到京烦告陈徵士，两得缄书慰远情。", "ctrl_text": "七言律诗"}
{"src_text": "送友人之京兼怀陈庶子二首 其二", "tgt_text": "十月江南草树空，五云天近立鳌峰。龙沙飞雪似掌大，马湩醉人如酒浓。曾佐元戎书露布，还陪天子颂东封。宛驹自此行千里，消息无忘辄报侬。", "ctrl_text": "七言律诗"}
{"src_text": "送赵季文之湖州知事", "tgt_text": "能诗自爱水曹掾，又汎楼船向霅濆。方伯正思贤从事，邑人还识旧参军。青山对幕高于弁，春水连城荡若云。或过王孙池沼上，莫惊亭下白鸥群。", "ctrl_text": "七言律诗"}
{"src_text": "寄倪云林", "tgt_text": "花明快雪钩帘坐，谩把閒情写竹枝。谁谓两生仍在鲁，亚知三谢最能诗。溪头姑恶当人语，露下戎葵向日垂。艇子不来娄水暮，百回延望念深期。", "ctrl_text": "七言律诗"}
{"src_text": "绛雪亭", "tgt_text": "七月海棠花满枝，却思三月见花时。谁烧银烛相为乐，正是烽烟苦乱离。绛雪飘摇从自落，凉风爱护莫教吹。人生若此秋如许，不惜沈酣倒玉卮。", "ctrl_text": "七言律诗"}
{"src_text": "玉山草堂", "tgt_text": "小筑西郊僻，浑如杜草堂。不烦严武驾，特过碧鸡坊。", "ctrl_text": "五言绝句"}
{"src_text": "钓月轩", "tgt_text": "积雨水平矶，钩帘月上衣。照见珊瑚影，兰苕翡翠飞。", "ctrl_text": "五言绝句"}
{"src_text": "金粟影", "tgt_text": "池鸟夜喧寂，水屋月流明。坐深清景迈，不知莲露盈。", "ctrl_text": "五言绝句"}
{"src_text": "种玉亭", "tgt_text": "彼美不自献，置之玉子冈。珍重保灵璞，春雨欲流肪。", "ctrl_text": "五言绝句"}
{"src_text": "碧梧翠竹堂", "tgt_text": "嘉垣绕林色，高标相与清。阴凉流漫入，灵籁答空鸣。", "ctrl_text": "五言绝句"}
{"src_text": "湖光山色楼", "tgt_text": "朝拂昆城涨，暮瞩海虞孤。日照帘旌里，萧条粉墨图。", "ctrl_text": "五言绝句"}
{"src_text": "渔庄", "tgt_text": "春船摇一苇，寒罶带三星。美人烟水暮，相思兰芷青。", "ctrl_text": "五言绝句"}
{"src_text": "题倪元镇画云林图", "tgt_text": "窈窕平林岸岸流，雨柯凉叶树楼楼。秋风个里梁溪思，南市津头欲问舟。", "ctrl_text": "七言绝句"}
{"src_text": "题陶渊明图惠良夫", "tgt_text": "五柳庄前霜叶枯，归来三径已荒芜。自书甲子纪正朔，世上那知刘寄奴。", "ctrl_text": "七言绝句"}
{"src_text": "题赵承旨竹居图", "tgt_text": "魏国图书天下无，当时声价满皇都。万篇文绣垂金薤，一段冰清置玉壶。碧海春深龙出蛰，丹山月白凤生雏。看云忽起苕溪梦，便欲乘舟访五湖。", "ctrl_text": "七言律诗"}
{"src_text": "娄江馈饷", "tgt_text": "海波不动绝奔鲸，万斛龙骧一叶轻。三月开洋春正好，南风十日到神京。", "ctrl_text": "七言绝句"}
{"src_text": "吴浦归帆", "tgt_text": "一帆风便出吴城，只怕沙湖风浪生。野鸭断边初系缆，西山月出正潮平。", "ctrl_text": "七言绝句"}
{"src_text": "半泾", "tgt_text": "鱼船商船喜通津，挝鼓椎牛祀海神。风色趁潮波浪急，扁舟愁杀渡头人。", "ctrl_text": "七言绝句"}
{"src_text": "武陵市舍", "tgt_text": "溪头不种桃花树，商贾年年桥上多。昨日扁舟风雨过，无人肯著钓鱼蓑。", "ctrl_text": "七言绝句"}
{"src_text": "池亭雅集得回字", "tgt_text": "池阁清泠晓四开，风泉满院殷轻雷。谢家草色侵衣上，司马琴声到幕回。琼树亚枝飞鹤子，红梁雕甲腻蠡杯。诸郎醉墨淋漓甚，未绝风流宋玉才。", "ctrl_text": "七言律诗"}
{"src_text": "暮春鹤亭谩兴", "tgt_text": "绿树轩窗鹫子过，清阴密覆小坡陀。笙调凤咮新簧涩，础润龟趺宿雨多。落絮游丝空散漫，野情幽思欲如何。日长倦倚乌皮几，閒染霜毫试衍波。", "ctrl_text": "七言律诗"}
{"src_text": "登苏台怀古", "tgt_text": "三月长洲花乱开，酒酣移客一登台。绕城山色临吴会，满地溪声走越来。北阙天高星使下，西陵日落钓船回。独怜泰伯荒祠在，烟雨金铺长绿苔。", "ctrl_text": "七言律诗"}
{"src_text": "赋带露樱桃", "tgt_text": "万绿丛中缀木难，折来灵液尚漙漙。玉纤香剥鸡头软，仙掌寒分鹤顶丹。天酒淋漓樊子醉，月盘璨璀汉臣看。不妨更渍蔷薇水，润我谈玄舌本乾。", "ctrl_text": "七言律诗"}
{"src_text": "大庾岭留题二首 其一", "tgt_text": "晨兴散策云封寺，岩岫天开紫翠图。一水南来分百粤，大江东下入三吴。", "ctrl_text": "七言绝句"}
{"src_text": "大庾岭留题二首 其二", "tgt_text": "霜旭开晴晓出关，冲寒驴子猬攒攒。西风百里南雄道，绿树丹枫满意看。", "ctrl_text": "七言绝句"}
{"src_text": "南行舟中三首 其一", "tgt_text": "春开冬开岩下花，朝虚暮虚溪里家。白帽渔郎衫色瘦，青裙樵女髻鬟丫。", "ctrl_text": "七言绝句"}
{"src_text": "南行舟中三首 其二", "tgt_text": "荔枝花发暗蛮村，孔雀惊寒减翠纹。也有北人开眼处，碧山无数插红云。", "ctrl_text": "七言绝句"}
{"src_text": "南行舟中三首 其三", "tgt_text": "小舫行无车马喧，短桡轻桨破江烟。无由远逐轩皇驾，素瑟重听五十弦。", "ctrl_text": "七言绝句"}
{"src_text": "浈阳峡山飞来寺", "tgt_text": "峡山山上飞来寺，绀阁层层树里开。僧璧不随猿女化，梵钟曾逐蜃楼回。万松夹道时闻雨，众壑奔流夜殷雷。犹有昔贤珠玉在，断碑剥落委莓苔。", "ctrl_text": "七言律诗"}
{"src_text": "番禺谩兴 其一", "tgt_text": "炎方吊古易兴衰，知是昆明几劫灰。黄木湾围南海庙，白云山拥粤王台。百年此地衣冠尽，五月南风舶艑来。游览尚馀高兴在，匆匆莫遣二毛催。", "ctrl_text": "七言律诗"}
{"src_text": "番禺谩兴 其二", "tgt_text": "莫言南海是天涯，远客何妨岁月赊。岂谓居夷忘故土，直须浮海上灵槎。药洲日卧仙羊去，蕃塔风高铁凤斜。白首飘零谁慰藉，几回松菊梦还家。", "ctrl_text": "七言律诗"}
{"src_text": "南海口号六首 其一", "tgt_text": "象郡大藩当百粤，羊城方面镇南州。环山雉堞云霞晓，落日旌旗海峤秋。", "ctrl_text": "七言绝句"}
{"src_text": "南海口号六首 其二", "tgt_text": "荒服未尝沾政化，岛衣今始识衣冠。船来争市龙鱼鲊，客至先需荔子盘。", "ctrl_text": "七言绝句"}
{"src_text": "南海口号六首 其三", "tgt_text": "谁家女儿高髻妆，行春踏花屐齿香。留客不将茶当酒，铜盘蒌叶进槟榔。", "ctrl_text": "七言绝句"}
{"src_text": "南海口号六首 其四", "tgt_text": "看春客里逢元夕，大市小市烧灯红。女郎手鼓如杯大，半夜答歌明月中。", "ctrl_text": "七言绝句"}
{"src_text": "南海口号六首 其五", "tgt_text": "炎方物色异东吴，桂蠹椰浆代酪奴。十月煖寒开小阁，张灯团坐打边炉。", "ctrl_text": "七言绝句"}
{"src_text": "南海口号六首 其六", "tgt_text": "儋万夷人不著衣，缬花藜布满身围。轻舟似叶争飘海，载得槟榔换米归。", "ctrl_text": "七言绝句"}
{"src_text": "粤王台怀古", "tgt_text": "神剑当时断白蛇，华夷悉入卯金家。徒怜南海居蛙坎，未识中原制犬牙。献璧称藩真得计，橐金满载已堪嗟。荆榛满目荒台下，独倚东风听暮笳。", "ctrl_text": "七言律诗"}
{"src_text": "游白云诸山三首 其一", "tgt_text": "半空苍翠薄层崖，万木森森碍日车。八十老禅延客坐，九龙井上试新茶。", "ctrl_text": "七言绝句"}
{"src_text": "游白云诸山三首 其二", "tgt_text": "后岩岩上看飞泉，蒲涧曾闻降五仙。黄竹断碑前代烬，禹粮尧韭昔人传。", "ctrl_text": "七言绝句"}
{"src_text": "游白云诸山三首 其三", "tgt_text": "瑶草春深白鹿眠，丹霞楼阁翠生烟。偶来石上寻棋局，犹恐归时不记年。", "ctrl_text": "七言绝句"}
{"src_text": "诃林光孝寺方丈", "tgt_text": "斜日荒凉噪乳鸦，菩提新叶小于茶。石廊久雨无人到，落尽閒庭诃子华。", "ctrl_text": "七言绝句"}
{"src_text": "小孤山夜泊", "tgt_text": "彭浪矶头江水深，小孤祠前风满林。秋山青青秋月白，霜里吹箫龙夜吟。", "ctrl_text": "七言绝句"}
{"src_text": "洪武辛亥南归重度梅关二首 其一", "tgt_text": "去年窜逐下南溟，万里归来鬓已星。望入西州天一发，香炉长绕九江青。", "ctrl_text": "七言绝句"}
{"src_text": "洪武辛亥南归重度梅关二首 其二", "tgt_text": "归路篮舆鹤背轻，保昌东下过长亭。今朝又向梅关度，此是江南第一程。", "ctrl_text": "七言绝句"}
{"src_text": "舟中望庐山", "tgt_text": "庐山昔在图中见，落星渚前今始逢。云岭半藏红叶寺，霜风遥递翠微钟。龙君或居彭蠡泽，仙人爱住香炉峰。双凫之舄傥可借，飞入前头听玉淙。", "ctrl_text": "七言律诗"}
{"src_text": "太湖晚泊", "tgt_text": "震泽三万六千顷，日月出没波涛中。冰壶寒浸林屋洞，青壁下嵌冯夷宫。霜林人家橘子熟，晚饭柁楼菰米红。羽仙黄鹤时相过，知是银河一窍通。", "ctrl_text": "七言律诗"}
{"src_text": "送人之潮兼简乡友", "tgt_text": "瘴雨蛮风晚更寒，揭扬山色满征鞍。临行谩写相思句，好与东吴故旧看。", "ctrl_text": "七言绝句"}
{"src_text": "七月十五夜对月分得楼字", "tgt_text": "东池月满重开席，不减当年庾亮楼。每谓人生须纵饮，固知物色总难留。萤光过幔还星散，云气行天似水流。高兴无穷秋满眼，山阴何处有行舟。", "ctrl_text": "七言律诗"}
{"src_text": "题墨梅图", "tgt_text": "凌霄峰顶雪初乾，煖逼繁枝玉作团。三尺溪藤散香影，绛纱笼烛夜深看。", "ctrl_text": "七言绝句"}
{"src_text": "秋江晚霁图", "tgt_text": "长天敛尽落霞红，草屋炊烟野渡东。一带寒沙秋水白，荻花吹老鲤鱼风。", "ctrl_text": "七言绝句"}
{"src_text": "南归遣怀", "tgt_text": "海南每忆越王楼，可奈乡关万里愁。对客花前椰子酒，看山马上木绵裘。羁縻此日生还喜，准拟归耕老去休。愧我无家怜晚岁，卜邻终在瀼西头。", "ctrl_text": "七言律诗"}
{"src_text": "安庆", "tgt_text": "市楼突兀凌波起，楼上女儿未梳洗。短篷初泊酒家门，新酿玉壶香十里。买鱼沽酒挂蒲帆，九月淮村风日美。回头遥望大龙山，翠屏灭没寒烟紫。", "ctrl_text": "七言律诗"}
{"src_text": "归来", "tgt_text": "徒步归来海上城，荆榛满路不堪行。问人倏忽更贫富，访友凄凉半死生。乌宝无神悲积帑，青松有泪对空茔。逆流一片门前水，犹对青山落日明。", "ctrl_text": "七言律诗"}
{"src_text": "南归海上访友", "tgt_text": "北风吹雁渡江烟，访旧东吴晚泊船。野水似龙争入海，大星如月独当天。羌村梦寐青灯下，蜀道间关白发年。兵革漂流无倚著，眇余何处赋归田。", "ctrl_text": "七言律诗"}
{"src_text": "露坐", "tgt_text": "露坐夜将半，澹然无所为。草根虫鸣歇，松梢萤度迟。城市多尘杂，令人心不怡。兹丘亦可老，巳与白云期。", "ctrl_text": "五言律诗"}
{"src_text": "送钱道士游武当", "tgt_text": "武当诸峰何壮哉，大朵小朵青莲开。玄圣高居天地户，赤日下照金银台。神龟六眼电光走，山鬼一足云头来。道人再拜望北极，应带满身星斗回。", "ctrl_text": "七言律诗"}
{"src_text": "寄廉夫", "tgt_text": "杨子十年官不调，如此永州文力何？洞庭铁笛龙吹得，天上琼书鹤寄多。车子看花将一雨，雪儿行酒艳双歌。时时对客教弦索，绣领单衫月色罗。", "ctrl_text": "七言律诗"}
{"src_text": "和顾玉山诗韵", "tgt_text": "春来世事益艰危，怪底间情强赋诗。杨柳愁空陶令宅，荷花吟遍白家池。眼前陵谷惊迁变，客里江山喜护持。两度寄书烦慰藉，相从深愧负幽期。", "ctrl_text": "七言律诗"}
{"src_text": "题美人图", "tgt_text": "绣床风煖郁金裙，晓起蛾眉八字分。翠管成龙吹怨曲，云梭衔凤织回纹。荼蘼酒熟春江雪，豆蔻花开晓树云。照槛扶桑红日透，自援綵笔赋东君。", "ctrl_text": "七言律诗"}
{"src_text": "题极目亭", "tgt_text": "海虞亭子层阑上，高与清秋爽气俱。历历吴山明落照，茫茫淮甸入平芜。兴亡千古看棋局，晴雨四时开画图。日日凭阑瞻北固，仙人借得一双凫。", "ctrl_text": "七言律诗"}
{"src_text": "既白水轩", "tgt_text": "水轩如笠大，聊作一枝栖。晚饭长腰米，朝盘短股齑。江湖双短鬓，日月两醯鸡。徙倚郊原望，王孙草又迷。", "ctrl_text": "五言律诗"}
{"src_text": "首夏田家雨中", "tgt_text": "细雨朝来湿白沙，风前整整复斜斜。林蕉间展琉璃叶，野蔓竞发金银花。田父扶犁驱一犊，稚女踏车垂两丫。年年梅熟愁蒸暑，却爱小池鸣乱蛙。", "ctrl_text": "七言律诗"}
{"src_text": "观刈晚归", "tgt_text": "堪笑南塘野老家，客来无酒只烹茶。池荒莲蛹青房子，霜老鸡人绛帻花。海气东连瑶浦暗，江流西绕玉山斜。扶藜缓步归来晚，閒看污邪载满车。", "ctrl_text": "七言律诗"}
{"src_text": "寒食郊行", "tgt_text": "草软沙平步履轻，百钱日日系乌藤。市桥风旆梨花酒，游女春衫柿蒂绫。乌帽飘萧明素发，石麟攲侧卧荒陵。百年俯仰须臾事，游览匆匆愧未能。", "ctrl_text": "七言律诗"}
{"src_text": "三江祠戏赠二首 其一", "tgt_text": "三江口头日欲晡，三江女儿自当垆。今朝南浦送郎去，望断东风樯上乌。", "ctrl_text": "七言绝句"}
{"src_text": "三江祠戏赠二首 其二", "tgt_text": "樯头五两逐风轻，听得吴歌惨别情。一片刘家河上月，照郎直到定辽城。", "ctrl_text": "七言绝句"}
{"src_text": "漫兴三首 其一", "tgt_text": "寂寂高门大道边，东风愁锁绿杨烟。大儿已入滇池戍，嫠妇空耕陇上田。", "ctrl_text": "七言绝句"}
{"src_text": "漫兴三首 其二", "tgt_text": "赭服从戎万里行，风餐水宿事宵征。金沙江绕乌蛮砦，越巂山连孟获城。", "ctrl_text": "七言绝句"}
{"src_text": "双清诗二首 其二", "tgt_text": "湘魂懒上木兰舟，沦落江南草莽丘。澹色幽香羞自献，江空岁晚若为俦。素罗微步盈盈月，翠袖寒分寸寸秋。隔竹似闻灵瑟语，吴云楚雨不胜愁。", "ctrl_text": "七言律诗"}
{"src_text": "觅菊花二绝句 其一", "tgt_text": "已过秋风九日秋，篬筤池上若为游。似闻嘉菊黄于鹄，乞我双栽照白头。", "ctrl_text": "七言绝句"}
{"src_text": "觅菊花二绝句 其二", "tgt_text": "洲上黄花满意开，倩人更为觅奇栽。小桃源里秋如水，分取清香一半来。", "ctrl_text": "七言绝句"}
{"src_text": "竹枝歌六首寄胡定安 其一", "tgt_text": "上思下思十万山，左海右江如月弯。江边神女长留佩，天上仙人早赐环。", "ctrl_text": "七言绝句"}
{"src_text": "竹枝歌六首寄胡定安 其二", "tgt_text": "铜柱山前铜鼓声，野花蛮果不知名。却喜土人能爱客，蒌蒂槟榔相送行。", "ctrl_text": "七言绝句"}
{"src_text": "竹枝歌六首寄胡定安 其三", "tgt_text": "云开沙净水洄洄，越鸟啼边朱槿开。峒里蛮丁不畏瘴，朝朝冲雾趁虚来。", "ctrl_text": "七言绝句"}
{"src_text": "竹枝歌六首寄胡定安 其五", "tgt_text": "春云好墨瘴烟中，鹦鹉群飞荔子红。男儿守家妇当戍，粤俗古来成土风。", "ctrl_text": "七言绝句"}
{"src_text": "竹枝歌六首寄胡定安 其六", "tgt_text": "春草湖头春日晖，苧萝山上白云飞。行人莫听鹧鸪怨，陌上花开缓缓归。", "ctrl_text": "七言绝句"}
{"src_text": "题翠涛轩为则铭作", "tgt_text": "七尺乌藤手自操，鲤鱼风起月轮高。带将一个城南树，五贾冈头看翠涛。", "ctrl_text": "七言绝句"}
{"src_text": "谢惠菜", "tgt_text": "江乡正月尾，菜薹味胜肉。茎同牛乳腴，叶映翠钗绿。每辱邻家赠，颇慰老夫腹。囊中留百钱，一日买一束。", "ctrl_text": "五言律诗"}
{"src_text": "过麋洲书舍寄葛青城", "tgt_text": "重来问讯东桥竹，竹里锄云结草堂。隔草淮山当雁汊，半陂春水护麋场。交游契阔频搔首，今古兴亡一断肠。田野不妨聊卒岁，宦途何处是康庄。", "ctrl_text": "七言律诗"}
{"src_text": "三月廿日过桐巷陆氏故居感而有赋", "tgt_text": "昔年曾醉陆家池，白首重来有所思。野哭邻鸡如昨日，陆迁谷变异当时。喧林众鸟偷樱子，卧石群羊没兔葵。莫说华亭千古事，故宫禾黍正离离。", "ctrl_text": "七言律诗"}
{"src_text": "题吹笙仙女二图 其二", "tgt_text": "鳌背三峰水殿虚，天香吹满六铢衣。青禽忽报麻姑信，独是吹笙月下归。", "ctrl_text": "七言绝句"}
{"src_text": "五月廿日雨怀有寄", "tgt_text": "竹洲草树暗渔庄，五月雨多沙水黄。薝卜林深书屋小，芭蕉叶大酒樽凉。乍瞻霁色收屏翳，犹讶车声走阿香。冉冉途征尘没马，怀人幽兴讵能忘。", "ctrl_text": "七言律诗"}
{"src_text": "秋日雨后二首 其一", "tgt_text": "浦口寒潮频有信，空中鸟迹了无痕。野航落日东西渡，黄叶秋风远近村。", "ctrl_text": "七言绝句"}
{"src_text": "秋日雨后二首 其二", "tgt_text": "曲埼茅屋两三家，返照垂虹隔断霞。风外叶声来似雨，莫嗔杨柳不藏鸦。", "ctrl_text": "七言绝句"}
{"src_text": "题杜少陵行春图", "tgt_text": "牢落出同谷，凄凉赋七歌。日斜驴背上，白发似诗多。", "ctrl_text": "五言绝句"}
{"src_text": "寄江南绍隆伯瑩", "tgt_text": "一冬风雪出村稀，忽见梅花映酒旗。行过江桥屡回首，无人寄与绍隆师。", "ctrl_text": "七言绝句"}
{"src_text": "正月廿三日借竹洲访顾藏六于司马庙", "tgt_text": "一番行春始出村，韶华无赖已平分。野鸟乱啼司马庙，石麟犹卧汲家坟。烧痕新绿浑禁雨，柳色半黄都染云。荡泾桥头有酒卖，醉把梨花日又曛。", "ctrl_text": "七言律诗"}
{"src_text": "客至", "tgt_text": "幽窗谈笑话平生，旧砚磨穿笔代耕。白发满头难讳老，青山排闼故多情。桃花灼灼浑无语，春雨潇潇尚未晴。明日兰舟休便发，南邻笋蕨巳堪烹。", "ctrl_text": "七言律诗"}
{"src_text": "九日前雨中", "tgt_text": "已知无地可登临，况是孤村风雨深。酒为解忧惟有醉，菊怜短发不胜簪。白鱼出网一双玉，黄橙捣齑三寸金。南北暌离佳节过，壮游空感昔年心。", "ctrl_text": "七言律诗"}
{"src_text": "题秋浦归舟图二首 其一", "tgt_text": "埼岸枫林隔野桥，梵王宫殿在山腰。扁舟好趁樵风去，莫待寒江落晚潮。", "ctrl_text": "七言绝句"}
{"src_text": "题秋浦归舟图二首 其二", "tgt_text": "秋浦行舟日欲晡，秋来到处有莼鲈。酒家鲙具如堪借，暂卸西风十幅蒲。", "ctrl_text": "七言绝句"}
{"src_text": "寄怀乡友浩然戍横州", "tgt_text": "分袂每怜秋未半，开帆犹记月初圆。客程千里又千里，老鬓一年衰一年。令弟喜沾新雨露，故乡不改旧山川。悬知献捷归来日，重理琵琶第四弦。", "ctrl_text": "七言律诗"}
{"src_text": "寄乡友福州别驾二首 其一", "tgt_text": "乌石山前听讼时，石榴洞口看云飞。马蹄好踏官街月，人在青榕影里归。", "ctrl_text": "七言绝句"}
{"src_text": "寄乡友福州别驾二首 其二", "tgt_text": "酿来南酒甜于蜜，爱浴山泉热胜汤。退食自公微醉后，小姬和叶进槟榔。", "ctrl_text": "七言绝句"}
{"src_text": "四月廿四日雨中寄仲庄", "tgt_text": "四月江乡暑尚微，林寒老客未更衣。复愁刈麦雨不止，况是索租人正饥。谷秧出水青青短，筀笋登盘个个肥。门外泥深无辙迹，相从莫怪出村稀。", "ctrl_text": "七言律诗"}
{"src_text": "次韵答偶武孟", "tgt_text": "犹忆当年应鹄头，诗名从此达南洲。狂歌赖有千钟酒，豪士今无百尺楼。紫蟹白鱼江市晚，绿芜红树海门秋。西风开到篱根菊，拟向桃源一系舟。", "ctrl_text": "七言律诗"}
{"src_text": "读宋太史诗文集谩书", "tgt_text": "金华山下古潜溪，秀发英灵间世奇。岁久不闻清庙瑟，眼明今见玉堂诗。百年人物推此老，一代风流当继谁。颇恨淹留忘坠景，遗编徒使后来悲。", "ctrl_text": "七言律诗"}
{"src_text": "访成真观有感", "tgt_text": "暮年重访成真观，不见秋云竹外楼。枸杞经春皆化犬，朱藤历岁总如虬。种桃道士凭虚去，采若骚人汗漫游。见说蓬莱又清浅，拟将黄鹤问丹丘。", "ctrl_text": "七言律诗"}
{"src_text": "访偶武孟篬筤轩时武孟制满求仕", "tgt_text": "旧草溪东十里馀，小桃源上见郊居。落红石径和云扫，新绿瓜畦趁雨锄。池上此君宜对酒，门前长者屡回车。此中未让商山老，见说王褒有荐书。", "ctrl_text": "七言律诗"}
{"src_text": "仲春雨后生寒有怀篬筤室", "tgt_text": "东冈二月草芊绵，淰淰寒云雨后天。杨柳三眠风作恶，樱桃半开春可怜。诗域日荒抛砚石，醉乡时与打?船。清游每忆篬筤室，何日重来看碧鲜。", "ctrl_text": "七言律诗"}
{"src_text": "访友", "tgt_text": "先生家住正阳门，绕屋松声日夜闻。大药总消头上雪，小山长带洞中云。已知济物宜终庆，况是清时属右文。却叹吾诗与君画，海门风月拟平分。", "ctrl_text": "七言律诗"}
{"src_text": "荆溪棹歌四首 其一", "tgt_text": "荆溪溪上晚山稠，沙棠港口木兰舟。裹头女子唱歌去，水色山光总是愁。", "ctrl_text": "七言绝句"}
{"src_text": "荆溪棹歌四首 其二", "tgt_text": "大男凿山衣尽红，中男操舟惯张篷。独山门外北风恶，白浪如天怖杀侬。", "ctrl_text": "七言绝句"}
{"src_text": "荆溪棹歌四首 其三", "tgt_text": "溪上雪消春水高，鹅黄新柳暗长桥。桥头人家好春酒，无情长与驻兰桡。", "ctrl_text": "七言绝句"}
{"src_text": "荆溪棹歌四首 其四", "tgt_text": "双舟来往奈愁何，日日溪中听棹歌。溪水西流流不断，海门东去作风波。", "ctrl_text": "七言绝句"}
{"src_text": "竹枝词三首 其一", "tgt_text": "千夫万夫皑作堆，什什五五鱼贯腮。长兴步头候粮去，红阑街里买薪来。", "ctrl_text": "七言绝句"}
{"src_text": "竹枝词三首 其二", "tgt_text": "胭支山头雨雪飞，胭支山前人苦饥。山下斧斤夜达旦，山上閒云长自归。", "ctrl_text": "七言绝句"}
{"src_text": "竹枝词三首 其三", "tgt_text": "十八里冈云有无，炎风扫地雪模糊。山川通塞奚能问，閒看清波入太湖。", "ctrl_text": "七言绝句"}
{"src_text": "寄怀茜川基古石二首北山翁也", "tgt_text": "身閒无事且婆娑，转眼流年一掷梭。牢落诗怀三月过，颠狂风信五更多。潮来海市鱼论斗，柳暗江林鸟弄歌。颇讶寥寥无信使，题诗为问近如何？", "ctrl_text": "七言律诗"}
{"src_text": "寄谢谌西堂惠纸二首 其一", "tgt_text": "云茧罗纹幸见投，乌皮几上雪凝眸。怀人端为双鱼信，作赋空惭五凤楼。", "ctrl_text": "七言绝句"}
{"src_text": "寄谢谌西堂惠纸二首 其二", "tgt_text": "翠峰山下连吴会，雪浪东来入海门。胸次不留元字脚，金香炉下铁昆崙。", "ctrl_text": "七言绝句"}
{"src_text": "感兴二首 其一", "tgt_text": "静室无尘少客过，新篁阴曳小坡陀。朝来始悟春归尽，风里杨花似雨多。", "ctrl_text": "七言绝句"}
{"src_text": "感兴二首 其二", "tgt_text": "落花寂寂掩柴荆，满地绿阴新笋生。自是老来游兴减，江山何处不堪行。", "ctrl_text": "七言绝句"}
{"src_text": "题水墨龙图", "tgt_text": "画史凭陵造化机，研池倾倒墨龙飞。生绡半幅春云湿，疑是前山作雨归。", "ctrl_text": "七言绝句"}
{"src_text": "则明游馀杭三桥步回过余草堂赋此谢之", "tgt_text": "秋日三桥步，行舟野色新。乱山围草市，荒埭接江津。杉竹通蛮獠，麇麋贩猎人。欲将金粟酒，为子拂征尘。", "ctrl_text": "五言律诗"}
{"src_text": "题枯树图", "tgt_text": "铁干槎牙翠叶残，云根剥落古苔斑。大材宁尽天年老，不遇工师不出山。", "ctrl_text": "七言绝句"}
{"src_text": "九月晦访声远留题", "tgt_text": "海门潮上水如烟，贺老重维载酒船。喜见云山开雪壁，幸因郎囝鼓冰弦。应门童子清于鹤，捣药灵禽半是仙。岁晚卜邻应有约，几时行李到梅边。", "ctrl_text": "七言律诗"}
{"src_text": "寄则明二首 其一", "tgt_text": "苜蓿花开遍地秋，秋声浑在树梢头。西风昨夜吹归梦，唤起客怀无限愁。", "ctrl_text": "七言绝句"}
{"src_text": "寄则明二首 其二", "tgt_text": "几树芙蓉近水低，碧沙凉露泣莎鸡。月边已有南来雁，飞过荻江官渡西。", "ctrl_text": "七言绝句"}
{"src_text": "醉归", "tgt_text": "醉归不觉已斜曛，稚子驩迎先候门。露林睡觉凉如水，树影满窗疑是云。", "ctrl_text": "七言绝句"}
{"src_text": "题黄鹤山樵画匡山读书图", "tgt_text": "黄鹤山人美如玉，长年爱山看不足。醉拈秃笔扫秋光，割截匡山云一幅。诗豪每忆青莲仙，结巢读书长醉眠。我欲因之揽秀色，双凫飞堕香炉前。", "ctrl_text": "七言律诗"}
{"src_text": "寒食谩兴书所见二首 其一", "tgt_text": "杨柳东风日夜颠，杏桃无语不成妍。水流竟没鸥边石，雨重浑迷卵色天。节序匆匆无可那，物情汹汹最堪怜。荒村阒寂无鸡犬，何处人来扫墓田。", "ctrl_text": "七言律诗"}
{"src_text": "寒食谩兴书所见二首 其二", "tgt_text": "三月三日雨初晴，清旦梳头坐草亭。一陂草色为谁绿？千树柳条无赖青。忧患未平心耿耿，衰迟那遣鬓星星。林鸠底事频呼妇，强聒春愁苦厌听。", "ctrl_text": "七言律诗"}
{"src_text": "九日雨中杂兴", "tgt_text": "霜降海门天气肃，无边落木总缤纷。鸥眠夜渡芙蓉雨，雁落秋田䆉稏云。未有诗篇酬令节，祗将茗盌对炉薰。月中桂子飘人世，时有天香隔幔闻。", "ctrl_text": "七言律诗"}
{"src_text": "听雨", "tgt_text": "倾倒天瓢走雨工，海门龙过起腥风。潇潇午夜鸣山竹，如在春江听打篷。", "ctrl_text": "七言绝句"}
{"src_text": "期友不至", "tgt_text": "长日閒吟步紫苔，流光转眼熟黄梅。雄风豪雨将春去，浊垢深泥少客来。老柘叶稀愁茧瘦，草田水漫厌鹃催。题诗问讯王文学，怀抱何时一笑开。", "ctrl_text": "七言律诗"}
{"src_text": "风雨连日闭户默坐怀思可知忽翠涛轩以笋蔬之惠走笔答之", "tgt_text": "春事都随逝水东，不堪日夜雨兼风。龙归海浦沈云墨，鸟啄樱桃落子红。老境讵言诗有债，醉乡谁谓酒无功。鲑蔬向赖西邻笋，瓷缶时将五尺僮。", "ctrl_text": "七言律诗"}
{"src_text": "集句题水仙图", "tgt_text": "秋水为神玉为骨，山矾是弟梅是兄。恍然坐我水仙府，吾与汝曹俱眼明。", "ctrl_text": "七言绝句"}
{"src_text": "杂诗五首 其一", "tgt_text": "三月南江渡，行春属晚晴。留连花下䑽，酾酒待潮生。", "ctrl_text": "五言绝句"}
{"src_text": "杂诗五首 其二", "tgt_text": "开船收雨色，新水达春江。鸂?元无侣，雎鸠自一双。", "ctrl_text": "五言绝句"}
{"src_text": "杂诗五首 其三", "tgt_text": "青天归雁喜，密树坐莺深。落日春愁里，怀人浩荡心。", "ctrl_text": "五言绝句"}
{"src_text": "杂诗五首 其四", "tgt_text": "城门踏青草，城下杨花度。荒垄无耕人，三月输官赋。", "ctrl_text": "五言绝句"}
{"src_text": "杂诗五首 其五", "tgt_text": "近江乔木里，彊半棣华栽。叶覆青青蔓，相沿别树开。", "ctrl_text": "五言绝句"}
{"src_text": "仿李商隐一首", "tgt_text": "花落铜盘蜡炬融，逶迤春色照芙蓉。当筵行酒金钗侧，隔座吹笙绣幕重。已有鸾刀飞鲙缕，未须翠釜出驼峰。夜深环佩云中过，宛在瑶台月下逢。", "ctrl_text": "七言律诗"}
{"src_text": "登淀山寺", "tgt_text": "一上湖南淀山寺，寺门高开秋树颠。下界云烟惟一气，八方楼阁驻诸天。无风灵籁时生壑，深夜神龙或起渊。我独题诗此临眺，寥寥宇宙几千年。", "ctrl_text": "七言律诗"}
{"src_text": "怀友", "tgt_text": "□夏夜景静，斋阁临前池。当檐素月流，举扇凉飔吹。参差丹棘花，婀娜红莲枝。玉人美无度，耿耿劳我思。", "ctrl_text": "五言律诗"}
{"src_text": "江水辞送友人之龙江二首 其一", "tgt_text": "江水一百里，南风一日程。飞华多意绪，相逐柁楼行。", "ctrl_text": "五言绝句"}
{"src_text": "江水辞送友人之龙江二首 其二", "tgt_text": "江水五百里，上有兰与芷。采之遗所思，含情似江水。", "ctrl_text": "五言绝句"}
{"src_text": "采莲曲和铁厓先生二首 其一", "tgt_text": "刺船水中央，拢船乘晚凉。近番滩上过，叶里好鸳鸯。", "ctrl_text": "五言绝句"}
{"src_text": "采莲曲和铁厓先生二首 其二", "tgt_text": "盈盈藕上花，采采堕清泪。愿将心中丝，系君双玉佩。", "ctrl_text": "五言绝句"}
{"src_text": "草堂纪事二首 其一", "tgt_text": "六月四日登草阁，云薄林深暑气消。无赖野莺飞个个，不知风雨一朝朝。", "ctrl_text": "七言绝句"}
{"src_text": "草堂纪事二首 其二", "tgt_text": "池上戎葵高一丈，白白朱朱复可怜。近报彩舟来浦口，频开金?向花閒。", "ctrl_text": "七言绝句"}
{"src_text": "过沙湖赋竹枝诗", "tgt_text": "白沙湖头月色新，白沙湖里水如银。可是吴宫双玉管，听得一声愁杀人。", "ctrl_text": "七言绝句"}
{"src_text": "题萱蝶图", "tgt_text": "堂前萱草散满地，朵朵幽花也可怜。绝爱筼筜相映带，生憎蛱蝶舞留连。", "ctrl_text": "七言绝句"}
{"src_text": "和靖看梅图", "tgt_text": "西泠桥下林家墓，犹有旧时无数花。孤云何处双飞鹤？落日鵁鶄满白沙。", "ctrl_text": "七言绝句"}
{"src_text": "舟中三首 其一", "tgt_text": "潮发江门百馀里，晓过芙蓉湖上头。袅袅秋风吹榉柳，层层云气盖船楼。", "ctrl_text": "七言绝句"}
{"src_text": "舟中三首 其二", "tgt_text": "无声星光驾秋色，即看露气薄人衣。逶迤流吹天头落，泼剌惊乌树里飞。", "ctrl_text": "七言绝句"}
{"src_text": "舟中三首 其三", "tgt_text": "天河垂地月光白，荻岸秋连野水青。浪静野沤来片片，橹摇枫叶下冥冥。", "ctrl_text": "七言绝句"}
{"src_text": "渡吴淞江", "tgt_text": "九月渡江江水落，荻花岸岸与秋连。沙桥攲侧平当树，江鹤翻回巧触船。", "ctrl_text": "七言绝句"}
{"src_text": "送姚子华浙东帅府掾", "tgt_text": "掾郎辟举南州掾，炳炳才名早岁收。幕府简书閒白昼，戟门旌旆卷高秋。花开拟上瀛洲看，酒熟频为鉴曲游。北来或有双鱼使，烦寄新诗写我忧。", "ctrl_text": "七言律诗"}
{"src_text": "和铁厓西湖竹枝词", "tgt_text": "江头竹枝青复黄，纤纤织作养蚕筐。乍可采桑南陌上，不愿黄金逢贵郎。", "ctrl_text": "七言绝句"}
{"src_text": "送瞿惠夫青龙镇学官二首 其一", "tgt_text": "山雨萧萧夜转多，思君别后定如何？帷犀怪底时时动，池上东风生绿波。", "ctrl_text": "七言绝句"}
{"src_text": "送瞿惠夫青龙镇学官二首 其二", "tgt_text": "云影垂江护晏阴，题诗东阁晓寒侵。便须骑马迎君去，街上青泥三尺深。", "ctrl_text": "七言绝句"}
{"src_text": "题宋杨补之墨梅", "tgt_text": "繁华渐觉枝头少，冷蝶寒蜂尽不来。寄语春风莫相妒，明年还我最先开。", "ctrl_text": "七言绝句"}
{"src_text": "澄江八景 其一 蓉城晓烟", "tgt_text": "落月昏昏城树白，山烟一带接闾居。天高楼鼓晴先觉，江近篝香润不除。刁斗营前看洗马，辘轳井上聚穿鱼。蓬莱有约蒲帆重，欲问麻姑借羽车。", "ctrl_text": "七言律诗"}
{"src_text": "澄江八景 其二 巫门夜雨", "tgt_text": "巫子门前沙拥波，泊舟黑夜雨滂沱。龙呼匣剑辞人去，鸟作飞车送鬼过。剪烛频昏抄细字，看天未旦起狂歌。玉关何处头如雪，明月长竿还挂蓑。", "ctrl_text": "七言律诗"}
{"src_text": "澄江八景 其三 海门宾日", "tgt_text": "天在海门东复东，星移河落日昽曈。三声鸡唱齐州白，五色鸾翔弱水红。舟楫尽登扬子岸，衣冠应满太空宫。寸心老我倾葵藿，扣缶狂歌两鬓蓬。", "ctrl_text": "七言律诗"}
{"src_text": "澄江八景 其四 孤山钓月", "tgt_text": "大江春石是孤山，山下渔人戴鹖冠。花发广陵忌捩拖，水吞云梦好持竿。珠光电转龙堂昼，玉屑空飞兔臼寒。一曲菱歌歌遽止，冯夷按节鼓狂澜。", "ctrl_text": "七言律诗"}
{"src_text": "澄江八景 其六 扬子秋涛", "tgt_text": "大江日日潮流地，八月飞涛天半来。高蹴一门危立海，散驰千道殷崩雷。鸟惊断碛都相失，鲸挂横山不及回。寄语北来能赋客，江南奇观迟登台。", "ctrl_text": "七言律诗"}
{"src_text": "澄江八景 其七 沙屿晚渡", "tgt_text": "吴山望断楚山苍，江北江南一苇航。野屋半开人惨澹，征车相次马玄黄。羽竿风急回鸣鹢，鱼笱灯微隔树桑。指顾扬州莫惆怅，燕姬楼上劝飞觞。", "ctrl_text": "七言律诗"}
{"src_text": "澄江八景 其八 淮甸晴眺", "tgt_text": "广陵南尽是长川，山隔川流不隔烟。一骑看花来阙下，千帆转叶上天边。沤波雁碛刍荛合，豚阱鸡埘井络悬。我住孤城愁偪仄，定来钓弋过残年。", "ctrl_text": "七言律诗"}
{"src_text": "桐轩晓坐", "tgt_text": "□□东轩树，微飙散清影。凉生□□移，露滴秋阴冷。寥寥鸣凤来，历历啼乌静。徘徊未成□，月明下金井。", "ctrl_text": "五言律诗"}
{"src_text": "题赵仲穆画马", "tgt_text": "房星夜入水，龙马出渥洼。西来几万里，进入天王家。公子重毫素，惨淡生风沙。明时不用武，终然驾鼓车。", "ctrl_text": "五言律诗"}
{"src_text": "碧梧翠竹堂以碧梧栖老凤凰枝分韵得枝字", "tgt_text": "新阳散微雪，薄霭凝春姿。逍遥桐轩下，命侣酬芳时。轻风荡微和，酒面浮晴漪。娟娟明月钩，挂在珊瑚枝。", "ctrl_text": "五言律诗"}
{"src_text": "题花蕊夫人像", "tgt_text": "玉屑丹砂和獭髓，一点殷红养花蕊。冰肌玉骨自生凉，不信流年去如水。火旗晓压降王道，贝阙珠宫长秋草。摩诃池上又西风，流红不向人间老。", "ctrl_text": "七言律诗"}
{"src_text": "题苏小小像", "tgt_text": "花宫玉燕啼酣春，春风劳劳驱梦云。梦嗔梦喜春不闻，红萱露滴真珠裙。夜燕玎玲隔窗语，碧纱凝烟咽金缕。行云妒杀巫山女，芭蕉叶叶黄梅雨。", "ctrl_text": "七言律诗"}
{"src_text": "碧梧翠竹堂以暗水流花径春星带草堂分韵得径字", "tgt_text": "玉山之堂俯吴甸，对酒凭高发清兴。碧梧翠竹昼生阴，金盌蔗浆寒欲凝。亭亭双凤蹋长筵，寂寂孤莺度深径。请君更尽双玉壶，绛蜡银屏破昏暝。", "ctrl_text": "七言律诗"}
{"src_text": "以满城风雨近重阳分韵得近字", "tgt_text": "梧竹幽深霜未陨，置酒高堂洗嚣坌。菊英已泛紫霞觞，桂子尚飘金屑粉。春潮晕脸笑颜酡，远山入眼修眉近。颠风折岳江倒流，人间何事糟丘饮。", "ctrl_text": "七言律诗"}
{"src_text": "送姚子章赴浙省计事玉山同赋", "tgt_text": "之子东游去，神驹背若鸿。天枢黄道外，星使紫微中。北岫云双屐，西湖雪一蓬。重来旧游地，谈笑莫匆匆。", "ctrl_text": "五言律诗"}
{"src_text": "送赵克让归洛阳赴举", "tgt_text": "圣化开元极，文星入上台。梁王尤好赋，贾谊独多才。江草迎人远，宫花近马开。君门多雨露，得意早归来。", "ctrl_text": "五言律诗"}
{"src_text": "平远楼", "tgt_text": "对酒川光湿，钩檐爽气浮。地从天际没，水近日边流。树密烟藏寺，蘋生绿满洲。幽人有佳兴，于此一登楼。", "ctrl_text": "五言律诗"}
{"src_text": "题仲穆画唐马", "tgt_text": "大宛千里马，朱汗翠连钱。夜秣玉关下，晓呈金殿前。横门花似雨，韦曲柳如烟。虢国争驰道，将军避绣鞭。", "ctrl_text": "五言律诗"}
{"src_text": "题超览楼", "tgt_text": "阑干超览楼，高倚越王台。水接三韩外，山从百粤来。御风凉满袖，问月酒停杯。少待谈空罢，登临亦快哉。", "ctrl_text": "五言律诗"}
{"src_text": "听雪斋以夜色飞花合春声度水深分韵得飞字", "tgt_text": "暮雪密成围，寒侵酒力微。度窗闻暗响，启户见斜飞。渐觉明书幌，时来近舞衣。酣歌过午夜，香霭正霏霏。", "ctrl_text": "五言律诗"}
{"src_text": "归越次郯九成韵", "tgt_text": "雪消汀草碧，行子理归舟。落日千山暮，清江万里流。萧萧鸣去马，渺渺没轻鸥。自笑清狂者，真成汗漫游。", "ctrl_text": "五言律诗"}
{"src_text": "题水竹居", "tgt_text": "隐君溪上茅斋好，绕屋竹林秋更清。放艇莫惊鸥鹭宿，吹箫还倚凤凰鸣。一川夜月芙蓉净，数亩凉云薜荔生。俗客不来清昼寂，小窗瑶瑟间书声。", "ctrl_text": "七言律诗"}
{"src_text": "暮春偶书", "tgt_text": "沈沈柳巷无行迹，惟见帘前落絮频。小雨欲晴先酿暖，轻阴拂地不惊尘。已知春事无多日，解醉花前有几人。深院时时剪刀响，倩谁裁制小乌巾。", "ctrl_text": "七言律诗"}
{"src_text": "用陈敬初雨中见寄有过湖别墅意", "tgt_text": "似闻茅屋傍清溪，杨柳青青水拍堤。醉里不知家远近，望中惟见树高低。溪云出洞欲行雨，江石穿波不染泥。何日扁舟过湖去，竹间取次著新题。", "ctrl_text": "七言律诗"}
{"src_text": "送柏子庭归四明", "tgt_text": "东风夜起江花落，荡桨过江江水香。并人晴树日杲杲，隔岸烟草春茫茫。题诗自有汤休句，载酒宁无贺监狂。菖蒲花发蒲萄熟，思尔令人意不忘。", "ctrl_text": "七言律诗"}
{"src_text": "题顾处士竹逸亭", "tgt_text": "徵君结屋玉山里，个个修篁一尺围。秋声六月起萧瑟，翠雨尽日生霏微。仙人或送青精饭，道士时来白羽衣。清觞雅瑟在盘石，坐看白云天际飞。", "ctrl_text": "七言律诗"}
{"src_text": "玉山席上次曹新民韵", "tgt_text": "绿树当门过屋高，满溪新水系双舠。千林夜色悬青雨，万顷晴云捲素涛。鹦鹉倾杯传翠袖，琵琶度曲响金槽。扬雄赋就风流甚，制得轻红小袖袍。", "ctrl_text": "七言律诗"}
{"src_text": "玉山草堂以冰衡玉壶悬清秋分韵得悬字", "tgt_text": "芝草琅玕遍石田，采英撷秀入芳筵。白鱼作鲙明于雪，绿蚁倾樽吸似川。潭底行云秋共迥，檐间高树月初悬。山僧醉说无生法，金粟天花落满前。", "ctrl_text": "七言律诗"}
{"src_text": "春辉楼以攀桂仰天高分韵得天字", "tgt_text": "飞楼高倚玉绳边，两两青娥舞绣筵。北斗倒悬江动石，清秋不尽水如天。故人相见风尘际，此夜同看海月圆。明夕光华应更好，买花重上泛湖船。", "ctrl_text": "七言律诗"}
{"src_text": "渔庄以解钓鲈鱼有几人平声字分韵得鲈字", "tgt_text": "波光月色净涵虚，炯若清冰在玉壶。水槛夜凉栖翡翠，钓竿秋静拂珊瑚。杯行玉手琼英酒，鲙斫金盘雪色鲈。书卷诗篇不知数，为君题作辋川图。", "ctrl_text": "七言律诗"}
{"src_text": "寓月溪寄玉山兼怀德辅", "tgt_text": "玉山山中春又回，看春还又几人来。堂前梧竹性所爱，溪上桃花眼见栽。顾况题诗皆好句，王褒作赋最多才。何时舣棹娄江曲，共听弹琴坐石苔。", "ctrl_text": "七言律诗"}
{"src_text": "姚子章人回知骑从在杭即欲渡江一见递中得书闻已归玉山中遂成怅然因寄", "tgt_text": "闻住西湖十日还，冷泉亭下水潺湲。钱塘东去直到海，于越南来总是山。情逐断猿明月夜，兴随孤鸟白云间。玉山池馆花无数，应待幽人一破颜。", "ctrl_text": "七言律诗"}
{"src_text": "漫兴一首呈玉山主人", "tgt_text": "五月田家未足秧，壖边水鹳近人长。溪流到海无百里，潮汛乘风矢万航。春树暮云迷远近，南山北斗自低昂。相思相见真如梦，莫惜题诗卧草堂。", "ctrl_text": "七言律诗"}
{"src_text": "题东山图玉山同赋", "tgt_text": "不起谢安石，其如天下何？向来游赏地，芳草落花多。", "ctrl_text": "五言绝句"}
{"src_text": "题敬仲竹木", "tgt_text": "洞庭秋尽水层波，光动珊瑚碧树柯。夜半仙人骑紫凤，满天清影月明多。", "ctrl_text": "七言绝句"}
{"src_text": "题墨雁", "tgt_text": "黄沙衰草雪毵毵，八月天山冷不堪。昨夜朔风吹过影，尽将秋色到江南。", "ctrl_text": "七言绝句"}
{"src_text": "题山居图", "tgt_text": "千涧淙淙一径通，长松尽入白云中。徵君更在山深处，满谷桃花烂熳红。", "ctrl_text": "七言绝句"}
{"src_text": "题赵子昂桃花马", "tgt_text": "学士当年侍武皇，诏骑天马入明光。上林三月花如雨，吹落金鞍片片香。", "ctrl_text": "七言绝句"}
{"src_text": "题松石", "tgt_text": "匡庐道士山阴住，绕屋青松个个长。溪上一番春雨过，白云满地茯苓香。", "ctrl_text": "七言绝句"}
{"src_text": "题胡环瘦马图", "tgt_text": "坚昆此去几万里，荒草黄云连白沙。到得单于台下日，暖风开遍地椒花。", "ctrl_text": "七言绝句"}
{"src_text": "题陈闳画唐人呈马图", "tgt_text": "大宛直在玉关西，万里风沙入骏蹄。一自殿前随仗立，垂头不肯向人嘶。", "ctrl_text": "七言绝句"}
{"src_text": "题赵松雪楚江清晓", "tgt_text": "曾从江上系孤舟，渺渺清江万里流。两岸青山春正晓，一声鸣橹下扬州。", "ctrl_text": "七言绝句"}
{"src_text": "题李遵道古木新篁", "tgt_text": "山中昔日藏书处，无数珊瑚并石根。海上樵夫都不识，断云苍藓长秋痕。", "ctrl_text": "七言绝句"}
{"src_text": "题陶谷邮亭夜宿图", "tgt_text": "行春使者惜春华，处处春风杨柳花。不向江南望江北，却将恩怨属琵琶。", "ctrl_text": "七言绝句"}
{"src_text": "题墨竹", "tgt_text": "先生旧隐鉴湖曲，无数琅玕绕屋生。萧萧六月动秋思，不是风声即雨声。", "ctrl_text": "七言绝句"}
{"src_text": "题柯石", "tgt_text": "千岩夜半风雨裂，古剑斫石生铜折。寒潭影动月峥嵘，碧藓淋漓老蛟血。", "ctrl_text": "七言绝句"}
{"src_text": "题边伯京画萱竹鸡鹣", "tgt_text": "云根翠竹依苍石，溪上戎葵映碧流。自是鸳鸯元有侣，不因芳草解忘忧。", "ctrl_text": "七言绝句"}
{"src_text": "题钱舜举画鸡冠花", "tgt_text": "玄霜冷渍丹砂汁，翠羽离披紫霞湿。金乌海底浴神光，绛帻鸡人露中立。", "ctrl_text": "七言绝句"}
{"src_text": "寄陈敬德", "tgt_text": "郭外何曾有杜鹃，客中情绪自堪怜。清明过了梨花谢，风景依然似去年。", "ctrl_text": "七言绝句"}
{"src_text": "水殿图", "tgt_text": "羊车欲过玉阑东，雉扇微开水殿风。白凤徘徊金井月，凉阴半在碧梧桐。", "ctrl_text": "七言绝句"}
{"src_text": "湖光山色楼口占四首 其一", "tgt_text": "长烟落日孤鸟没，野岸平畴新水多。有客倚栏成独啸，白蘋洲上起渔歌。", "ctrl_text": "七言绝句"}
{"src_text": "湖光山色楼口占四首 其二", "tgt_text": "团团绿树野人家，一道官河紫楝花。柳外时时啼布谷，林间轧轧响缫车。", "ctrl_text": "七言绝句"}
{"src_text": "湖光山色楼口占四首 其三", "tgt_text": "秧地已是三时雨，草阁风生五月凉。薝卜开花浑似雪，枇杷著子已全黄。", "ctrl_text": "七言绝句"}
{"src_text": "湖光山色楼口占四首 其四", "tgt_text": "晚烟晴树绕楼台，别浦荷花远近开。芳草茫茫随地远，野帆片片向人来。", "ctrl_text": "七言绝句"}
{"src_text": "登桑乾岭迎达礼部", "tgt_text": "晓发桑乾岭，行行路入云。众山皆在下，惟我独超群。驿骑天边出，杨花树杪分。老僧邀茗供，坐石共论文。", "ctrl_text": "五言律诗"}
{"src_text": "和句曲张外史韵寄上清薛外史", "tgt_text": "明月照寒水，清霜积厚冰。知君多念我，为客独依僧。湖海十年梦，诗书半夜灯。忽闻江国雁，写寄剡溪藤。", "ctrl_text": "五言律诗"}
{"src_text": "危太朴应奉寿", "tgt_text": "华盖山前爽气浮，瑞钟人品最清修。汗青笔力齐班马，太白神光焕斗牛。绛阙早朝香满袖，玉堂夜直月如钩。春风道上看红药，政是斯文独步秋。", "ctrl_text": "七言律诗"}
{"src_text": "和刘遵道佥宪韵题开玄道院呈王真人", "tgt_text": "龟溪溪上开玄馆，玉灵仙人别洞天。金碧楼台深翠里，画图城郭淡烟边。桃花春昼霞千树，暖日东风锦一川。人在归根亭上燕，香飘外国羃林泉。", "ctrl_text": "七言律诗"}
{"src_text": "凤凰台和李御史韵", "tgt_text": "夜深烽火东城鼓，步绝金莲春笋泥。千载王风天转北，六朝文物日沈西。江浮汉地淮山小，鸟没吴云宫树低。独足不回鳷鹊去，云台今此让乌栖。", "ctrl_text": "七言律诗"}
{"src_text": "和吴大宗师九日迎驾龙虎台韵", "tgt_text": "深秋黄道翠华开，辇路清光被草莱。一地行宫成玉陛，九天明月照金台。班趋文武红云合，乐奏箫韶彩凤来。至正明仁希历代，词臣乐颂太平回。", "ctrl_text": "七言律诗"}
{"src_text": "送任生之松江从学", "tgt_text": "尔翁与我同兄弟，乃父论交亦友生。愧我江湖空老大，喜君头角又峥嵘。早看器识如刘晏，还拟文章似祢衡。春雪一篷波万顷，柳条青眼总离情。", "ctrl_text": "七言律诗"}
{"src_text": "上京怀张外史", "tgt_text": "两冬为客住龙沙，长忆西湖处士家。昨夜不知身万里，短窗明月梦梅花。", "ctrl_text": "七言绝句"}
{"src_text": "和沈自诚孤雁韵", "tgt_text": "海国风高失蓟云，声声哀怨不堪闻。自怜片影荒城月，肯为饥寒向别群。", "ctrl_text": "七言绝句"}
{"src_text": "和贡泰父待制上京即事二首 其一", "tgt_text": "野韭青青黄鼠肥，地椒细细白翎飞。郎君怯薛今朝出，请得官钱买酒归。", "ctrl_text": "七言绝句"}
{"src_text": "和贡泰父待制上京即事二首 其二", "tgt_text": "金鞍宝马女郎骑，笑拥香车出内时。齐到五云新月下，举鞭相向始分离。", "ctrl_text": "七言绝句"}
{"src_text": "雨中海棠分韵得肉字", "tgt_text": "花神泣向胭脂国，泪浥紫绵红沁肉。沈香亭北锦屏寒，太真政在华清浴。", "ctrl_text": "七言绝句"}
{"src_text": "暮春雍熙寺访沈自诚不遇", "tgt_text": "暇日远相问，古寺幽且深。青苔馀华落，双树一莺吟。炉存散微篆，茗熟独成斟。明当持山酒，慰子客居心。", "ctrl_text": "五言律诗"}
{"src_text": "题赵仲穆看云图", "tgt_text": "旧游清苕上，爱看弁峰云。稍将春雨度，始见远林分。起灭悟真理，逍遥遗世纷。于焉自怡悦，永怀陶隐君。", "ctrl_text": "五言律诗"}
{"src_text": "虎溪三笑图", "tgt_text": "境缘心妄起，心悟境自忘。三老同一笑，物我两茫茫。月照清溪水，风散白莲香。无端一笑已，千古笑何长。", "ctrl_text": "五言律诗"}
{"src_text": "题倪云林为韩复阳写空山芝秀图", "tgt_text": "每忆云林子，隐居清且閒。搴裳采芝秀，倚杖自秋山。微雪松阴暝，青苔石上斑。韩康偏有意，时复到柴关。", "ctrl_text": "五言律诗"}
{"src_text": "诚道原溪山晚霁图", "tgt_text": "微雨过溪上，青山草阁前。牛羊知返径，童稚喜归船。烟树村村鸟，春泉处处田。披图忆芝草，头白尚安眠。", "ctrl_text": "五言律诗"}
{"src_text": "题玉山主人壁", "tgt_text": "杖锡穿云雨湿衣，我来君出两相违。君边听得仙童语，学士朝朝向晚归。", "ctrl_text": "七言绝句"}
{"src_text": "题自写菖蒲二首 其一", "tgt_text": "盆泓浅浅映幽丛，绿发翛翛堕镜中。潇洒凭谁供拂掠，澹烟微雨及清风。", "ctrl_text": "七言绝句"}
{"src_text": "题自写菖蒲二首 其二", "tgt_text": "云骨溪毛瘦不禁，井花濯濯翠阴阴。閒来坐对清诗眼，月落半窗风露深。", "ctrl_text": "七言绝句"}
{"src_text": "秋晚溪上作", "tgt_text": "日暮东溪上，秋深景寂寥。叶稀林影薄，水落岸痕高。野烧明江岛，渔舟入浦桥。故人烟水隔，怅望首空搔。", "ctrl_text": "五言律诗"}
{"src_text": "送叶明斋如京二首 其一", "tgt_text": "墨突不暇黔，孔席不暇暖。周流天地间，微踪何蹇蹇。迩来千百年，懿德人所范。送尔嘿无言，山城春日晚。", "ctrl_text": "五言律诗"}
{"src_text": "送叶明斋如京二首 其二", "tgt_text": "伤君远行迈，白日何凄其。微阳满林光，稍稍照人衣。天高鸟垂翼，风紧花落枝。荒台俯流水，万里长相思。", "ctrl_text": "五言律诗"}
{"src_text": "为文中上人题唐子华画", "tgt_text": "□□潮生白，烟钟树杪撞。渔舟浮个个，沙鸟去双双。野旷□□此，天青月堕江。看图思长史，独倚暮楼窗。", "ctrl_text": "五言律诗"}
{"src_text": "题绿筠楼", "tgt_text": "绿筠楼外玉参差，坐爱棱栾晓雾霏。五色云开丹凤下，九天风动翠蛟飞。江波渺渺湘妃泣，羽旆娟娟帝子归。我为玉人歌此曲，山城秋日净晖晖。", "ctrl_text": "七言律诗"}
{"src_text": "华项云游江西", "tgt_text": "日照香炉缥缈峰，半天万仞金芙蓉。上盘剑气干星极，下有隐士巢云松。澄潭湛湛龙归钵，细草青青鹿养茸。好去海东诗画客，采兰江口听烟钟。", "ctrl_text": "七言律诗"}
{"src_text": "拟铁笛先生游虎丘得开字韵", "tgt_text": "九月九日天无雨，携妓游山亦快哉。铁笛一声厓石裂，银门多为菊花开。空池剑气干丹极，古寺芙蓉照紫苔。爱杀月明江路静，画船箫鼓缓歌回。", "ctrl_text": "七言律诗"}
{"src_text": "寄敏仲谦于洞庭翠峰寺", "tgt_text": "敏公遥住洞庭西，咫尺烟波路欲迷。落日断霞山叠叠，扬舲鼓角风凄凄。鱼龙出没随潮上，橘柚参差压树低。东崦人家更清绝，也思来此作幽栖。", "ctrl_text": "七言律诗"}
{"src_text": "题顾仲瑛玉山佳处", "tgt_text": "玉峰佳地小徘徊，霞气丹光接上台。白日山移蓬岛去，紫宫花绕蕊珠开。云边青鸟迎人语，溪上黄童采药回。昭代衣冠非避世，凭轩志笔写仙才。", "ctrl_text": "七言律诗"}
{"src_text": "奉上铁崖先生文署", "tgt_text": "晏岁曾逢张外史，梅边日日说廉夫。文章气逸江东□，□字工专海上苏。把酒远山当夕照，弹琴修竹散烦纡。不才驽马劳青眼，便作人间汗血驹。", "ctrl_text": "七言律诗"}
{"src_text": "送李提举归", "tgt_text": "白帝城边落木秋，峨眉山上月如钩。少陵野老曾为客，太白仙人旧所游。玉峡楼船烟雨暝，锦官台殿夕阳收。他年百丈牵江上，访子殷勤到益州。", "ctrl_text": "七言律诗"}
{"src_text": "题王元章墨梅", "tgt_text": "我家绕屋梅花树，况在清溪白石边。云霁月明疏影小，读书犹记十年前。", "ctrl_text": "七言绝句"}
{"src_text": "捣衣曲", "tgt_text": "入夜砧声满四邻，一天霜月秋云轻。自怜岁岁衣裁就，欲寄无因到远人。", "ctrl_text": "七言绝句"}
{"src_text": "班婕妤 其二", "tgt_text": "翠箔玉蟾窥，天街仙籁绝。抱恨坐夜长，银釭半明灭。", "ctrl_text": "五言绝句"}
{"src_text": "王将军墓", "tgt_text": "岭上松如旗，扶疏铁石姿。下有烈士魂，上有清菟丝。烈士节不改，青松色愈资。欲试烈士心，请看青松枝。", "ctrl_text": "五言律诗"}
{"src_text": "哭沈生", "tgt_text": "中路怜长别，无因复见闻。愿将今日意，化作阳台云。", "ctrl_text": "五言绝句"}
{"src_text": "春晓", "tgt_text": "梦回隔竹漏声残，春起移灯看牡丹。无力东风暗吹烛，独披清露倚雕阑。", "ctrl_text": "七言绝句"}
{"src_text": "清昼", "tgt_text": "昼静春偏远，诗成兴转赊。看山凭画阁，问竹过邻家。摘翠閒惊鸟，烧烟晓煮茶。无端双蛱蝶，绕袖错寻花。", "ctrl_text": "五言律诗"}
{"src_text": "梦游龙阙", "tgt_text": "香魂夜静趋龙阙，天风吹袂波淩袜。鲛人愁织雪绡衣，飞琼笑问青华发。肌彻冰霜玉树寒，步摇环佩玻瓈滑。一声惊觉晓莺啼，帘筛半枕梨花月。", "ctrl_text": "七言律诗"}
{"src_text": "赠尚书撒里瓦使安南还", "tgt_text": "安稳梅花道，尚书向此还。人烟两边树，客思万重山。陆贾通南越，张骞度玉关。皇华君善事，谁喜近天颜。", "ctrl_text": "五言律诗"}
{"src_text": "送郎中赵子期", "tgt_text": "下国瞻宸极，交州有使星。梅花南北景，篁竹短长青。殊俗诗难写，荒村酒易醒。翩翩赵公子，终不愧朝廷。", "ctrl_text": "五言律诗"}
{"src_text": "内附", "tgt_text": "十丈楼船下粤泷，将军系组列城降。中朝一统有今日，南国小臣如此江。自入羽毛州赋后，须忘鳞介土飞光。当年百岁秦陀老，何事诗书滞一邦。", "ctrl_text": "七言律诗"}
{"src_text": "喜诏", "tgt_text": "黄鸡催唱晓玲珑，尺五飞来紫禁中。遂使尧言布天下，始知汉诏感山东。金瓯已付经纶手，玉烛均调鼎鼐功。人囿太平无事日，村村粳稻飐香风。", "ctrl_text": "七言律诗"}
{"src_text": "侍宴", "tgt_text": "玉阶仙仗晓班催，日上彤章宝扇开。雷动乾坤三祝寿，春生雨露九霞杯。元年新记黄龙瑞，重译今传白雉来。从此南荒深感德，不劳铜柱立崔嵬。", "ctrl_text": "七言律诗"}
{"src_text": "都城", "tgt_text": "天象分明散晓霞，故令骑马入京华。云开阊阖三千丈，雾暗楼台百万家。寒尽宫花初著蕊，春深官柳已藏鸦。太平气象今如此，始信皇图福未涯。", "ctrl_text": "七言律诗"}
{"src_text": "重九怀彰宪侯", "tgt_text": "久废登临不赋诗，却来重看菊花枝。犹思马上西门哭，不记螯边左手持。双鬓岂堪频换色，一樽当及未衰时。纷纷蜂蝶知春事，明月秋风好付谁。", "ctrl_text": "七言律诗"}
{"src_text": "送侍郎智子元使安南", "tgt_text": "桂林南去接交州，椰叶槟榔暗驿楼。使者持书行绝域，侍郎鞭马照清秋。元年诏下黄龙汉，九译人归白鲤周。便化文身作章甫，归来陆贾说前■。", "ctrl_text": "七言律诗"}
{"src_text": "送广文傅与砺佐天使安南", "tgt_text": "尚书文史济时才，匹马仍随使客来。沧海龙飞天子诏，青冥鹤下赵王台。诸溪篁竹参差动，五岭梅花准拟开。政使风烟殊百粤，未应佳句不能裁。", "ctrl_text": "七言律诗"}
{"src_text": "寿安南国王", "tgt_text": "明河秋露照华篸，天雨仙花优钵昙。恩重鹏程转溟北，丹成鸡犬在安南。长生籍内千秋八，善乐堂中七月三。白发门徒珍重意，流霞拍手借春酣。", "ctrl_text": "七言律诗"}
{"src_text": "用载道韵晚游郎中湖", "tgt_text": "疏苇长堤接短篱，日来湖上欠支离。鸥边人立城阴晚，柳外花明水净时。世事纷纷惊倦眼，客怀草草说新诗。荒祠为喜文翁笑，醉酹乾姜一片碑。", "ctrl_text": "七言律诗"}
{"src_text": "赠傅与砺使安南还", "tgt_text": "竹里莺啼岭啸猿，安南使者下龙船。诏分鸢阯倾心拜，诗致鸡林好事传。绛节司存新雨露，青春来往倦风烟。江头客发垂垂白，犹见南来陆贾年。", "ctrl_text": "七言律诗"}
{"src_text": "大别山咏禹柏", "tgt_text": "今古朝昏意自閒，人传禹柏未曾刊。神功四载殷周上，元气一枝江汉间。骨蜕铜龙天欲海，□沈朱虎雪连山。摩挲拟问胼胝事，遗庙朝乌去不还。", "ctrl_text": "七言律诗"}
{"src_text": "挽安南国王", "tgt_text": "当时侍坐谈玄客，今日到门灯照灵。重对画眉魂或返，每看遗稿泪交零。西门旧路花应白，南国新阡草易青。无限越吟招不得，纸钱风急树冥冥。", "ctrl_text": "七言律诗"}
{"src_text": "北山别业碧落洞", "tgt_text": "听尽东林夏雨声，自携桐几下岩扃。白云持得人谁寄，明月攀来桂未生。雨后引苔书洞榜，霞边摘叶写山铭。如何地绝重黎后，犹自挑云望玉京。", "ctrl_text": "七言律诗"}
{"src_text": "元统元年冬十一月句曲外史菌山巢居成制十小诗以自见录呈华阳隐居资一捧腹 其一", "tgt_text": "崇元馆主在齐梁，乃有元之吴郡张。相望八百四十载，我居鹤台如故乡。", "ctrl_text": "七言绝句"}
{"src_text": "元统元年冬十一月句曲外史菌山巢居成制十小诗以自见录呈华阳隐居资一捧腹 其二", "tgt_text": "望见飞檐松杪花，下盘阴洞石聱牙。老樵迷路疑相问，若个江东道士家。", "ctrl_text": "七言绝句"}
{"src_text": "元统元年冬十一月句曲外史菌山巢居成制十小诗以自见录呈华阳隐居资一捧腹 其三", "tgt_text": "风水所言唯理气，眼明此术未全疏。景纯解道游仙句，信是青囊有异书。", "ctrl_text": "七言绝句"}
{"src_text": "元统元年冬十一月句曲外史菌山巢居成制十小诗以自见录呈华阳隐居资一捧腹 其四", "tgt_text": "缥缈洞庭连白云，绿橘黄柑能见分。昨日扁舟寻好事，明年处士比封君。", "ctrl_text": "七言绝句"}
{"src_text": "元统元年冬十一月句曲外史菌山巢居成制十小诗以自见录呈华阳隐居资一捧腹 其五", "tgt_text": "谷中仅仅一庵住，坛上累累白石陈。杖随流水过邻舍，席与长松分主宾。", "ctrl_text": "七言绝句"}
{"src_text": "元统元年冬十一月句曲外史菌山巢居成制十小诗以自见录呈华阳隐居资一捧腹 其六", "tgt_text": "但倚茅君为座主，从称外史作官衔。道家六经发愿写，深向石头藏一函。", "ctrl_text": "七言绝句"}
{"src_text": "元统元年冬十一月句曲外史菌山巢居成制十小诗以自见录呈华阳隐居资一捧腹 其七", "tgt_text": "屋壁置书碑版多，雄虹光怪凤凰阿。看到空山十日雪，灶突无烟奈尔何。", "ctrl_text": "七言绝句"}
{"src_text": "元统元年冬十一月句曲外史菌山巢居成制十小诗以自见录呈华阳隐居资一捧腹 其八", "tgt_text": "肯借山中步障锦，与作天下庇寒裘。三尺窗棂万株木，不怕霜寒到上头。", "ctrl_text": "七言绝句"}
{"src_text": "元统元年冬十一月句曲外史菌山巢居成制十小诗以自见录呈华阳隐居资一捧腹 其九", "tgt_text": "只有天公终可倚，我作巢居名倚天。未必高虚无事业，负日读书兼打眠。", "ctrl_text": "七言绝句"}
{"src_text": "元统元年冬十一月句曲外史菌山巢居成制十小诗以自见录呈华阳隐居资一捧腹 其十", "tgt_text": "龙虎山中薛玄子，璚林筑台诗亦工。应接菌山聊尔耳，非关千里事同风。", "ctrl_text": "七言绝句"}
{"src_text": "杨时可苏在廷", "tgt_text": "文章华翰九天开，二妙同时在一台。高会竞看文阵合，后堂新许客星来。评诗故自当归逊，在寝何容敢望回。已请杏花留一笑，不劳羯鼓横相催。", "ctrl_text": "七言律诗"}
{"src_text": "次韵张仲宗", "tgt_text": "中台宏议裨初政，学省雄文畏后生。不悟宦游成左计，只今无米糁藜羹。", "ctrl_text": "七言绝句"}
{"src_text": "竹亭纳凉", "tgt_text": "独坐幽篁阴，停绣更鸣琴。叶齐林影密，惟有清风心。", "ctrl_text": "五言绝句"}
{"src_text": "香闺十咏 其一 桃花扇", "tgt_text": "浓花妆点一枝春，影拂潇湘月半轮。歌彻霓裳风力软，钗横鬓乱晓寒新。", "ctrl_text": "七言绝句"}
{"src_text": "香闺十咏 其九 青鸾镜", "tgt_text": "云奁初展晓光寒，幽思重重独舞鸾。自是伤秋怜瘦影，不惭綵笔写春山。", "ctrl_text": "七言绝句"}
{"src_text": "咏史 谢东山", "tgt_text": "风捲胡沙动地尘，蔷薇深洞蔼馀春。棋终偶折登山屐，方信风流社稷臣。", "ctrl_text": "七言绝句"}
{"src_text": "咏史 茜桃", "tgt_text": "爱赏佳人白雪辞，云绫一束费春机。翻然席上呈诗句，羞杀歌喉与舞衣。", "ctrl_text": "七言绝句"}
{"src_text": "暮春偶成", "tgt_text": "草香云暖雨初晴，对竹敲诗坐小亭。昼永人閒啼鸟静，花飞无语春冥冥。", "ctrl_text": "七言绝句"}
{"src_text": "无题二首 其二", "tgt_text": "闷来弹鹊漫停梭，竹岛花潭思转多。秋老莫言春度尽，若邪犹自惜凉荷。", "ctrl_text": "七言绝句"}
{"src_text": "明皇并辔图", "tgt_text": "三郎沉醉玉环随，不上金舆索马骑。老大独归南内里，风流无复并鞍时。", "ctrl_text": "七言绝句"}
{"src_text": "长信秋", "tgt_text": "长信秋来月自圆，夜香犹拜玉阶前。妾今不愿君王宠，惟愿君王寿万年。", "ctrl_text": "七言绝句"}
{"src_text": "江山万里图", "tgt_text": "只尺寒流千万峰，湍声寂寂暮猿空。买船欲泛春潮雨，楚树吴云是画中。", "ctrl_text": "七言绝句"}
{"src_text": "江干暮泊", "tgt_text": "野色随墟落，江皋烟景饶。远村明晚烧，高岸没春潮。览镜芳年去，援毫藻思销。琴书苦行役，不敢问渔樵。", "ctrl_text": "五言律诗"}
{"src_text": "大禹祠", "tgt_text": "力平水土势回天，功业三千五百年。四海九州皆禹迹，独留陵寝越山边。", "ctrl_text": "七言绝句"}
{"src_text": "骡纲图", "tgt_text": "剑阁清尘犯属车，纲骡驮得荔支无。却嫌画史才情少，不作承平舞马图。", "ctrl_text": "七言绝句"}
{"src_text": "赠李之和", "tgt_text": "玄牝机关不死根，自消自息自氤氲。暖于燄燄九微火，轻似飘飘三素云。白玉池心流晓润，紫金炉口袅馀熏。未知与道相应否？试作新诗一问君。", "ctrl_text": "七言律诗"}
{"src_text": "帛书诗", "tgt_text": "霜落风高恣所如，归期回首是春初。上林天子援弓缴，穷海累臣有帛书。", "ctrl_text": "七言绝句"}
{"src_text": "辞召命作", "tgt_text": "一天雷雨诚堪畏，千载风云漫企思。留取閒身卧田舍，静看蝴蝶挂蛛丝。", "ctrl_text": "七言绝句"}
{"src_text": "吊李肯斋", "tgt_text": "一夕司空抚御床，祖龙未死国先亡。只缘西楚无坚壁，致使南州总战场。湘水一川骸骨满，肯斋千古姓名香。我来不见先生面，犹对西风酹一觞。", "ctrl_text": "七言律诗"}
{"src_text": "金山", "tgt_text": "浩浩长江天际来，中流砥柱独崔巍。风摇万壑秋声动，潮捲千堆雪浪回。山势参差现灵鹫，海波辽阔隔蓬莱。夕阳不尽登临意，倒泻沧溟入酒杯。", "ctrl_text": "七言律诗"}
{"src_text": "独石", "tgt_text": "一块苍顽石，颓然半水滨。可怜阎立本，徒写五湖真。", "ctrl_text": "五言绝句"}
{"src_text": "题杜莘老华山图", "tgt_text": "上方可望不可到，今日兴来时卧游。须信丹青有神化，世间随处是同州。", "ctrl_text": "七言绝句"}
{"src_text": "玉堂即事二首 其一", "tgt_text": "阴阴槐幄幕閒庭，静似蓝田县事厅。细草近缘春雨过，映阶侵户一时青。", "ctrl_text": "七言绝句"}
{"src_text": "玉堂即事二首 其二", "tgt_text": "日长上直玉堂庐，思入閒云待卷舒。重为明时难再遇，等闲羞老蠹鱼书。", "ctrl_text": "七言绝句"}
{"src_text": "口号", "tgt_text": "隔夜端门分板位，平明簪笏列鸳行。紫云低覆千官入，润作金炉百和香。", "ctrl_text": "七言绝句"}
{"src_text": "检荒租二首 其一", "tgt_text": "头田乱插白红牌，翁媪相看不敢猜。十八年愁今日散，爱民使者检荒来。", "ctrl_text": "七言绝句"}
{"src_text": "检荒租二首 其二", "tgt_text": "三载徒劳三载过，旁人休笑拙催科。浙西尽有荒闲地，不似松江分外多。", "ctrl_text": "七言绝句"}
{"src_text": "镜中灯", "tgt_text": "孤影徘徊入照临，西风不动竟沈沈。一池铅水镕真火，半夜金星犯太阴。鸡翅舞时红焰歇，蛾头扑处碧光深。纵渠百鍊千烧后，依旧刚明一片心。", "ctrl_text": "七言律诗"}
{"src_text": "悼鲜于伯几鹤二首 其一", "tgt_text": "翠柏屏前竹阑曲，几见毰毸雪衣舞。平生风云万里心，零落湖山一丘土。", "ctrl_text": "七言绝句"}
{"src_text": "悼鲜于伯几鹤二首 其二", "tgt_text": "世间万事不可虞，奇祸何由也到渠？不见嵇康遭杀戮，令人空叹养生书。", "ctrl_text": "七言绝句"}
{"src_text": "题莱州海神庙", "tgt_text": "龙宫高拱六鳌头，六合乾坤日夜浮。贝殿走珠蛟构室，戟门烘雾蜃喷楼。中原右顾真孤岛，外域东渐更九州。咫尺琛航倭濊近，好将风浪戒阳侯。", "ctrl_text": "七言律诗"}
{"src_text": "题围肚诗", "tgt_text": "八十年来遇此春，此春遇后更无春。纵然不得扶持力，也作坟前拜扫人。", "ctrl_text": "七言绝句"}
{"src_text": "赠相师", "tgt_text": "渊澄如止水，泉活有馀波。梅到清香处，君应风味多。", "ctrl_text": "五言绝句"}
{"src_text": "梅枝拄杖", "tgt_text": "斫取江南万玉柯，春风入手惯摩挲。较清邛竹能香否，斗品鸠藤奈俗何。声破梦寒霜满户，影随诗瘦月横坡。人言功在调羹上，不道扶持力更多。", "ctrl_text": "七言律诗"}
{"src_text": "过梅岭冈留题", "tgt_text": "马首经从庾岭回，王师到处悉平夷。担头不带江南物，只插梅花一两枝。", "ctrl_text": "七言绝句"}
{"src_text": "寿阳梅图", "tgt_text": "一声白雁渡江潮，便觉金陵王气销。画史不知亡国恨，犹将铅粉记前朝。", "ctrl_text": "七言绝句"}
{"src_text": "归妇吟", "tgt_text": "烈火都将玉石焚，死生契阔忆中分。信音一绝思青鸟，望眼双穿见白云。残日鹡鸰还有难，北风鸿雁正离群。新诗送尔还家去，重续当年织锦纹。", "ctrl_text": "七言律诗"}
{"src_text": "乐府", "tgt_text": "东风吹落花，纷纷辞故枝。莫怨东风恶，花有再开时。", "ctrl_text": "五言绝句"}
{"src_text": "剪子", "tgt_text": "体出并州性自刚，箧中依约冷光芒。双环对曲蜂腰细，叠刃齐开燕尾张。惯爱分花沾雨露，偏憎裁锦破鸳鸯。可怜戍妇寒窗下，一剪边衣一断肠。", "ctrl_text": "七言律诗"}
{"src_text": "洛阳怀古分韵得发字", "tgt_text": "东洛打空城，北邙连废阙。怀古动悲吟，远客生华发。", "ctrl_text": "五言绝句"}
{"src_text": "隆德宫", "tgt_text": "林花细妥胭脂色，水荇轻淤翡翠泥。歌舞留连嫌昼短，楼台缥缈觉天低。", "ctrl_text": "七言绝句"}
{"src_text": "宴集东平湖亭", "tgt_text": "北海尊前人似玉，东原城下水如天。满眼荷花三百顷，采莲人语隔秋烟。", "ctrl_text": "七言绝句"}
{"src_text": "高唐道中", "tgt_text": "影孤海内干戈满，愁入天涯草树低。桑柘影空蚕已老，陂塘涸尽燕无泥。", "ctrl_text": "七言绝句"}
{"src_text": "扇尾羊", "tgt_text": "冯翊春草香芊绵，柔毛食饱饮苦泉。卧沙稀肋琼箸细，带霜小耳春茧圆。扇尾一方移种类，风头万里摇腥膻。吾生本无食肉相，不烦浼手愁烹煎。", "ctrl_text": "七言律诗"}
{"src_text": "马酮", "tgt_text": "漫说千杯不醉人，清光压倒洞庭春。携行可用紫丝络，渴饮不烦乌角巾。摇动革囊成酝酿，封藏花盎作逡巡。坐中一混华夷俗，或有豪吞似伯伦。", "ctrl_text": "七言律诗"}
{"src_text": "无题", "tgt_text": "驰道尘香逐玉珂，丹楼花暖弄云和。春风渐绿瀛州草，细雨微生太液波。月榭管弦鸣曙早，水亭帘幕受寒多。少年易动伤春感，唤取佳人对酒歌。", "ctrl_text": "七言律诗"}
{"src_text": "记梦", "tgt_text": "千里崤函楚客行，关河西上铁牛城。申湖亭下月初上，召伯堂前草自生。十里杏园红雨暗，一条春水碧罗平。觉来半壁寒灯底，吹落风檐暮雨声。", "ctrl_text": "七言律诗"}
{"src_text": "过沙井", "tgt_text": "沙沈石马废城秋，剑钺寒生古戍楼。平日只疑无蜀道，此行何处问荆州？山连海塞从西断，水界龙荒尽北流。一曲商歌才夜半，朔风吹雪望牛头。", "ctrl_text": "七言律诗"}
{"src_text": "游香山", "tgt_text": "石栈天梯落日红，谁开青壁削芙蓉？扪参历井来何暮，佩玉鸣銮更不逢。僧去古潭云渡水，鹤阴清露月平松。世间骨相谁潘阆？误打金陵半夜钟。", "ctrl_text": "七言律诗"}
{"src_text": "送郭祐之", "tgt_text": "南口青山北口云，天涯何地又逢君。陌头杨柳西行马，画角三声不忍闻！", "ctrl_text": "七言绝句"}
{"src_text": "读史", "tgt_text": "纪录纷纷已失真，语言轻重在词臣。若将字字论心术，恐有无边受屈人。", "ctrl_text": "七言绝句"}
{"src_text": "咏曾点", "tgt_text": "独向舞雩风下来，心斋门外欲生苔。归时过著颜家巷，说与城南花正开。", "ctrl_text": "七言绝句"}
{"src_text": "冯道", "tgt_text": "亡国降臣固位难，痴顽老子几朝官。朝梁暮晋浑閒事，更舍残骸与契丹。", "ctrl_text": "七言绝句"}
{"src_text": "荷花辞", "tgt_text": "未花叶自香，既花香更别。雨过吹细风，独立池上月。", "ctrl_text": "五言绝句"}
{"src_text": "送程君俊学正归浔阳", "tgt_text": "五老催归客，天寒道路长。残冬涉易水，几日到浔阳？学见吾宗盛，身随圣道昌。未应嗟晚达，松菊近柴桑。", "ctrl_text": "五言律诗"}
{"src_text": "赠汪郎中", "tgt_text": "此老今年八十三，江滨独擅汉衣冠。文章衔袖龙蛇字，须发如霜虎豹颜。耆旧于今足尘土，典型留此重家山。醴牢略具高年礼，万一神丹乞九还。", "ctrl_text": "七言律诗"}
{"src_text": "七贤过关图", "tgt_text": "清谭飘逸事凌迟，七子高风世所师。公室倾危无砥柱，服牛乘马欲何之？", "ctrl_text": "七言绝句"}
{"src_text": "立春盛雪戏作", "tgt_text": "玉漏城头报打春，连宵积雪蔽园林。颁春亭畔千夫扫，鼓角楼前五尺深。老守拈香几坠笏，营军攘土胜争金。击鞭不见牛踪迹，旋叱衙兵拨雪寻。", "ctrl_text": "七言律诗"}
{"src_text": "昭君出塞", "tgt_text": "西风吹散旧时香，收起宫装换北装。绒帽貂裘同锦绮，翠眉蝉鬓怯风霜。草白云黄金勒短，旧愁新恨玉鞭长。一天怨在琵琶上，试倩征鸿问汉皇。", "ctrl_text": "七言律诗"}
{"src_text": "杨妃入蜀", "tgt_text": "杨妃亡国祸根芽，刚道宫中解语花。惯得禄山谋不轨，酿成中国乱如麻。马嵬坡下东风恶，龙凤旂前战士哗。吹落海棠红满地，至今犹作画图誇。", "ctrl_text": "七言律诗"}
{"src_text": "句", "tgt_text": "古来何物不成土，死后惟诗可胜金。山岂忍埋成器玉，月空自照少年魂。", "ctrl_text": "七言绝句"}
{"src_text": "僦居", "tgt_text": "白发苍头一腐儒，行无辙迹住无庐。邓林万顷青青木，肯为鹪鹩借一株？翠阁朱楼锁掩扉，寻巢燕子不能归。落花吹泥东风雨，绕遍芳檐无处依。", "ctrl_text": "七言律诗"}
{"src_text": "宾月堂诗", "tgt_text": "人生自是人间月，客亦天边寄此身。彼此虚空无著处，谁欤是主复谁宾？", "ctrl_text": "七言绝句"}
{"src_text": "至道宫", "tgt_text": "犹存鼎镬记熙丰，翠霭春深古路通。千百舂锄一株树，野田吹下雪花风。", "ctrl_text": "七言绝句"}
{"src_text": "四贤祠次韵", "tgt_text": "四杰唐遗迹，千年此妥灵。草荒丞相冢，云锁隐君亭。助教衣犹绿，翰林山尚青。因怀水南令，愁思绕春汀。", "ctrl_text": "五言律诗"}
{"src_text": "吊琼花", "tgt_text": "名擅无双气色雄，忍将一死报东风。他年我若修花史，合传琼花烈女中。", "ctrl_text": "七言绝句"}
{"src_text": "春日田园杂兴", "tgt_text": "平畴水绕径微分，小圃云深景不繁。此处农桑虽是僻，多情莺燕不嫌村。倦眠芳草閒黄犊，静对幽花倒绿尊。见说弓旌方四出，欲更名姓掩衡门。", "ctrl_text": "七言律诗"}
{"src_text": "句", "tgt_text": "楚人一缕垂亡命，尽向秦庭哭得回。六国既亡秦一统，如何却道帝秦非。那知老子痴顽福，曾见官家历五朝。可怜几幅通神画，只入桓玄夹袋中。", "ctrl_text": "七言律诗"}
{"src_text": "白鹇诗", "tgt_text": "草暖蘋香月上迟，白鹇黄鹤往来时。云山隔断一千里，日日相过人不知。", "ctrl_text": "七言绝句"}
{"src_text": "豫章铁柱宫", "tgt_text": "九牧失贡金，司空不行水。蛟龙弄波涛，魑魅入城市。吁嗟清谈者，万事谩不理。遂令千载人，稽首旌阳子。", "ctrl_text": "五言律诗"}
{"src_text": "题琵琶亭", "tgt_text": "老大蛾眉负所天，尚留馀韵入哀弦。江心正好看明月，却抱琵琶过别船。", "ctrl_text": "七言绝句"}
{"src_text": "即席作", "tgt_text": "菡萏池边风满衣，木樨亭下雨霏霏。老夫记得坡仙语，病体难禁玉带围。", "ctrl_text": "七言绝句"}
{"src_text": "八音诗", "tgt_text": "金紫何曾一挂怀，石田茅屋自天开。丝竿钓月江头住，竹杖挑云岭上来。匏实晓收栽药圃，土花春长读书台。革除一点浮云虑，木笔题诗酒数杯。", "ctrl_text": "七言律诗"}
{"src_text": "讥留梦炎诗", "tgt_text": "状元曾受宋家恩，国困臣强不尽言。往事已非那可说，且将忠直报皇元。", "ctrl_text": "七言绝句"}
{"src_text": "赠子敬", "tgt_text": "吾爱子姚子，风流如晋人。白眼视四海，清谈无一尘。", "ctrl_text": "五言绝句"}
{"src_text": "题所画梅竹赠石民瞻 其一", "tgt_text": "故人赠我江南句，飞尽梅花我未归。欲寄相思无别语，一枝寒玉澹春晖。", "ctrl_text": "七言绝句"}
{"src_text": "万柳堂即席", "tgt_text": "万柳堂前数亩池，平铺云锦盖涟漪。主人自有沧洲趣，游女仍歌白雪词。手把荷花来劝酒，步随芳草去寻诗。谁知咫尺京城外，便有无穷万里思。", "ctrl_text": "七言律诗"}
{"src_text": "题圆泽三生公案", "tgt_text": "川上清风非有著，松间明月本无尘。不知二子缘何事，苦恋前身与后身？", "ctrl_text": "七言绝句"}
{"src_text": "题息斋竹", "tgt_text": "李侯写竹有清气，满纸墨光浮翠筠。萧郎已远丹渊死，欲写此君惟此人。", "ctrl_text": "七言绝句"}
{"src_text": "题屏", "tgt_text": "廨舍如僧舍，官曹似马曹。头巾终日岸，手板或时操。", "ctrl_text": "五言绝句"}
{"src_text": "钱舜举画花", "tgt_text": "霅翁夙号老词客，乱后却工花写生。寓意岂求颜色似？钱唐风物记升平。", "ctrl_text": "七言绝句"}
{"src_text": "题江山归兴图", "tgt_text": "秦望东南远欲无，依稀禹穴向姚虞。几时把酒鄞江上，却对乡山看此图。", "ctrl_text": "七言绝句"}
{"src_text": "题庐陵义士传", "tgt_text": "淮海风回吹血腥，青原不改旧时青。中朝将相论功赏，不及江南一白丁。", "ctrl_text": "七言绝句"}
{"src_text": "席上口占", "tgt_text": "乘传入南中，云章照海红。天边龙虎气，南徼马牛风。日月八荒烛，车书万里同。丹青入王会，茅土胙无穷。", "ctrl_text": "五言律诗"}
{"src_text": "过信州", "tgt_text": "二千里路佳山水，无数海棠官道旁。风送落红搀马过，春光更比路人忙。", "ctrl_text": "七言绝句"}
{"src_text": "即事 其二", "tgt_text": "橘子花香满四邻，绿阴如染净无尘。幽斋独坐鸟声乐，万虑不干心地春。", "ctrl_text": "七言绝句"}
{"src_text": "赵子昂画谢幼舆丘壑图", "tgt_text": "黄尘污人廊庙具，萧散风流谁比数。清言善画浪相传，遗恨千年机上女。", "ctrl_text": "七言绝句"}
{"src_text": "题赵文敏画谢幼舆丘壑图", "tgt_text": "一丘一壑绝尘坌，坐看前山出白云。可使玉堂挥翰手，却疑大小李将军。", "ctrl_text": "七言绝句"}
{"src_text": "题水村图", "tgt_text": "暧暧水边村，萧条绝尘滓。钱君智者徒，而后能乐此。平生丘壑情，所向政在是。问谁为此图？吾兄能固尔。", "ctrl_text": "五言律诗"}
{"src_text": "挽陆秀夫", "tgt_text": "紫宸黄阁共楼船，海气昏昏日月偏。平地已无行在所，丹心犹数中兴年。生投鱼腹不见水，死抱龙髯欲上天。板荡纯臣有如此，流芳青史更无前！", "ctrl_text": "七言律诗"}
{"src_text": "题水村图二首 其一", "tgt_text": "向来寓意思卜居，住处只今成画图。胸中本自渺江海，主人相浼写分湖。", "ctrl_text": "七言绝句"}
{"src_text": "题水村图", "tgt_text": "幽人心地本翛然，此境相谙七十年。茅屋数椽依约外，云山一抹有无边。眼前生意今林屋，笔底秋风古辋川。胜景有馀描不尽，归鸿几点落寒烟。", "ctrl_text": "七言律诗"}
{"src_text": "陈可复为予写戴笠图赋诗四首 其一", "tgt_text": "浮云满空无所依，高冈独行来者稀。仙人冉冉遗松老，鸣鹿呦呦生草肥。伐木远闻何处谷，顷筐近得故时薇。山中雨来雾先合，此日先生戴笠归。", "ctrl_text": "七言律诗"}
{"src_text": "陈可复为予写戴笠图赋诗四首 其二", "tgt_text": "南园多竹暑气微，始来结屋相因依。挂巾石壁昼雾湿，沐发池水朝阳晞。频年车马残霜雪，六月裳衣无绤絺。邻翁问旧坐来久，此日先生戴笠归。", "ctrl_text": "七言律诗"}
{"src_text": "陈可复为予写戴笠图赋诗四首 其三", "tgt_text": "老去悬车百虑灰，西风独爱菊花开。田家酒熟邀皆去，茅屋诗成懒更裁。欲及天清食沆瀣，要观日出上蓬莱。赤松有约应相待，此日先生戴笠来。", "ctrl_text": "七言律诗"}
{"src_text": "陈可复为予写戴笠图赋诗四首 其四", "tgt_text": "舍却乡人驷马车，老身全不要人扶。云霄一羽山头杜，风雨孤村海上苏。薄命长镵随积雪，多情破帽落轻乌。莫围玉带垂朱绂，此是先生戴笠图。", "ctrl_text": "七言律诗"}
{"src_text": "赠朱万初四首 其一", "tgt_text": "霜雪摧残涧壑非，深根千岁斧斤违。寸心不逐飞烟化，还作玄云绕紫微。", "ctrl_text": "七言绝句"}
{"src_text": "赠朱万初四首 其四", "tgt_text": "颇爱烧香是鼻尘，不应缘嗅又劳人。方床石鼎过清昼，一缕山灵伴老身。", "ctrl_text": "七言绝句"}
{"src_text": "次韵陈溪山红梅三首 其一", "tgt_text": "冰雪肌肤染绛云，岁寒林下对吟身。先天气至浑如醉，初日光融转更新。白发无能酬造化，金丹有道驻长春。少年莫笑诗成处，倾倒相欢忘主宾。", "ctrl_text": "七言律诗"}
{"src_text": "次韵陈溪山红梅三首 其二", "tgt_text": "春晓红生岛屿云，此中尽著两閒身。不愁花笑发须白，漫诧人间句法新。曲水徘徊天上日，深杯斟酌自家春。繁英未落须频到，翠实金盘尚及宾。", "ctrl_text": "七言律诗"}
{"src_text": "次韵陈溪山红梅三首 其三", "tgt_text": "雪后孤根发暖云，栽培本自一人身。紫薇遗意成千古，绛萼深期又一新。忠厚敢忘嘉树赋，冲和思广北枝春。若为稚子犹堪教，三祝三加望大宾。", "ctrl_text": "七言律诗"}
{"src_text": "书苏公帖后", "tgt_text": "苏木空闻蜀贾舟，袜材还复望袁州。画叉犹是黄冈竹，细和陶诗饱即休。", "ctrl_text": "七言绝句"}
{"src_text": "题赠叶梅野", "tgt_text": "昔结丝绚侍帝宸，青鞋今许向江津。凭君先对梅花说，白发相看意更深。", "ctrl_text": "七言绝句"}
{"src_text": "予少年过蓟门酒楼赋此题曰连十八书郡人疑其为吕洞宾作也谩记于此", "tgt_text": "耳目聪明一丈夫，飞行八极隘寰区。剑吹白雪妖邪灭，袖拂春风槁朽苏。气似酒酣双国士，情如花拥万天姝。如今一去无消息，只有中天月影孤。", "ctrl_text": "七言律诗"}
{"src_text": "题一钱太守庙", "tgt_text": "刘宠清名举世传，至今遗庙在江边。近来仕路多能者，学得先生要大钱。", "ctrl_text": "七言绝句"}
{"src_text": "题酒家壁", "tgt_text": "修云淡淡抹山眉，野水人家半酒旗。应是小梅开未已，小舟撑月过前溪。", "ctrl_text": "七言绝句"}
{"src_text": "上都", "tgt_text": "上都五月雪飞花，顷刻银妆十万家。说与江南人不信，只穿皮袄不穿纱。", "ctrl_text": "七言绝句"}
{"src_text": "辞世诗", "tgt_text": "洞花幽草结良缘，被我瞒他四十年。今日不留生死相，海天明月一般圆。", "ctrl_text": "七言绝句"}
{"src_text": "次韵马伯庸游玉泉山", "tgt_text": "飞絮晴丝络马头，春风常记侍宸游。牙樯映日开龙舰，天乐连云上翠楼。杨柳尽随堤北偃，芙蕖不碍水东流。遥瞻玉辇时巡处，千里风烟紫塞秋。", "ctrl_text": "七言律诗"}
{"src_text": "兴圣宫退朝口号", "tgt_text": "蹀躞青骢白玉珂，百官朝会日相过。天临奎壁星辰近，云覆蓬莱雨露多。寿岳倚空开宝殿，御沟流水绕金河。微臣稽首无封事，愿进清平第一歌。", "ctrl_text": "七言律诗"}
{"src_text": "孝梅", "tgt_text": "南风吹南枝，一白点万绿。岁寒谁知心，孟宗林下竹。", "ctrl_text": "五言绝句"}
{"src_text": "句", "tgt_text": "历落求奇迹，丁宁问异书。石刻披秦篆，铜章验汉官。", "ctrl_text": "五言绝句"}
{"src_text": "送妓入道", "tgt_text": "歌舞当年第一流，洗妆今日别青楼。便从南岳夫人去，肯为苏州刺史留。琳馆月明箫凤下，锁窗花老镜鸾收。却怜愁绝浔阳妇，嫁得商人已白头。", "ctrl_text": "七言律诗"}
{"src_text": "乱后谒母墓", "tgt_text": "欲从泉下拜遗音，乱草及春零露侵。一抔荒山终岁土，百年贫子此生心。悲风动树嗟无死，高屺望云冻不沈。自是儒生多积戾，墓前带甲未全禁。", "ctrl_text": "七言律诗"}
{"src_text": "过浮山赠陈克甫", "tgt_text": "偶过浮丘月满山，一樽相对夜漫漫。门临大海风涛壮，家有小天星斗寒。玉蛤吠田秧正绿，江豚吹浪荔初丹。悬知别后相思意，著就玄言幸寄看。", "ctrl_text": "七言律诗"}
{"src_text": "绝笔", "tgt_text": "生为元朝臣，死作元朝鬼。忠节既无惭，清风自千古。", "ctrl_text": "五言绝句"}
{"src_text": "自题蜻蜓画卷", "tgt_text": "露凉芳草晓风吹，纱翼轻明水影欹。莫便临平山下去，眼睛双眩碧琉璃。", "ctrl_text": "七言绝句"}
{"src_text": "和方虚谷上南行十二首 其一 古航渡", "tgt_text": "济世万古航，乃今横野渡。由此访故人，胜著沙堤步。我传纪行作，冠佩与薇露。何当参诗禅，一澾石头路。", "ctrl_text": "五言律诗"}
{"src_text": "和方虚谷上南行十二首 其二 分流岭", "tgt_text": "又过分流岑，行行足聊休。流品分良难，感此胡分流。大雅久不作，梁栋侪薪槱。蜩鸠笑鹍鹏，一是逍遥游。", "ctrl_text": "五言律诗"}
{"src_text": "和方虚谷上南行十二首 其三 过南山", "tgt_text": "南山得宣平，名字可千载。世无死仙人，花瓢今定在。家山有此逢，何必跨瀛海？下视白云衣，苍狗须臾改。", "ctrl_text": "五言律诗"}
{"src_text": "和方虚谷上南行十二首 其四 过双桥", "tgt_text": "畴昔饮双桥，独木宽法程。如今过双桥，无复糟床声。桥外吏人稀，饮徒常二更。追咏承平事，略此记西京。", "ctrl_text": "五言律诗"}
{"src_text": "和方虚谷上南行十二首 其五 岑山渡", "tgt_text": "扁舟泛古航，昔常阅此奇。盘屈公诗中，眼明再见之。二孤恐飞来，或乃巨灵移。甚勿讹为姑，又须订荄兹。", "ctrl_text": "五言律诗"}
{"src_text": "和方虚谷上南行十二首 其六 过杏村", "tgt_text": "杏花富赵村，佳名昉唐代。酣酣红雨春，芳葩谁不爱？转眼铁炉步，发问莫能对。杏村无杏花，赵村亦安在？", "ctrl_text": "五言律诗"}
{"src_text": "和方虚谷上南行十二首 其七 过牛矢岭", "tgt_text": "坡觅牛矢路，公渡牛矢岭。遂令污秽地，居然化清境。令代曹子方，陈三延癞颈。何时蹑吾履，迢迢山路永。", "ctrl_text": "五言律诗"}
{"src_text": "和方虚谷上南行十二首 其八 过叶有岭", "tgt_text": "我未读公诗，久矣知叶有。地非产此人，人知此地否？当与君子乡，俱传千载后。风饕閟春阳，高节且坚守。", "ctrl_text": "五言律诗"}
{"src_text": "和方虚谷二首 其一", "tgt_text": "后汉袁与杨，世公五或四。衮衣苟有愧，不如安楚制。我不识斯人，聊复视其世。不有此翁贤，安得贤主器。", "ctrl_text": "五言律诗"}
{"src_text": "和方虚谷二首 其二", "tgt_text": "天壤一虚叟，见之梦寐中。岂必真及门，私淑恩何穷。易说晓棂白，诗编夜檠红。终然欠参请，小草依松风。", "ctrl_text": "五言律诗"}
{"src_text": "寄曹宏斋", "tgt_text": "我不识宏斋，识之文字间。古风久萧瑟，一笔独追还。恨如东鲁人，未得登东山。振衣不自勇，路亦非阻艰。", "ctrl_text": "五言律诗"}
{"src_text": "寄王教授", "tgt_text": "书堂名博士，得见未恨晚。发挥紫阳论，登峰造其巘。仕得四十强，程方九万远。北山勿移文，秋桂芳风遣。", "ctrl_text": "五言律诗"}
{"src_text": "次马伯庸少监赠经筵官虞司业诗韵", "tgt_text": "簪绅星聚掖垣西，芸蕳含光动列奎。日上嵎夷鸣綵凤，春生灵囿育斑麛。宽仁自弭桑林异，浚哲谁云大麓迷。佔毕小臣叨进读，涓埃无补愧栖栖。", "ctrl_text": "七言律诗"}
{"src_text": "秋雁", "tgt_text": "寒向江南暖，饥向江南饱。莫道江南恶，须道江南好。", "ctrl_text": "五言绝句"}
{"src_text": "题僧墨菊卷", "tgt_text": "苾刍元是黑衣郎，当代深仁始赐黄。今日黄花翻泼墨，本来面目见馨香。", "ctrl_text": "七言绝句"}
{"src_text": "题墨菊卷", "tgt_text": "陶令归来不受官，黄花采采晓灵寒。悠然一见南山后，故向东篱子细看。", "ctrl_text": "七言绝句"}
{"src_text": "寄高元用", "tgt_text": "两鬓烟云朝共爨，一窗风雪夜同衾。为君拈起当时语，应见相思万里心。", "ctrl_text": "七言绝句"}
{"src_text": "和韵", "tgt_text": "年来梦断凤池坊，云影天光有此塘。夜饮不辞归路远，晨兴更觉揽衣忙。桑麻莽苍接平野，机杼咿哑闻隔墙。忽有好诗生马上，眼明双桧拂云长。", "ctrl_text": "七言律诗"}
{"src_text": "读圭塘欸乃集", "tgt_text": "宰相归来致政时，圭塘唱和类埙篪。好山好水天开画，难弟难兄日赋诗。酒斝每从花坞设，钓舟时傍柳阴移。景因人胜千年暇，绿野香山未足奇。", "ctrl_text": "七言律诗"}
{"src_text": "遗直轩诗", "tgt_text": "一家兄弟两诗仙，同在蛮邦岂偶然。今日开轩见遗像，当时美政亦相联。", "ctrl_text": "七言绝句"}
{"src_text": "骂贼", "tgt_text": "江城欲破竟何为，独有孤臣谨自持。骂贼肯教双膝屈？忠臣不顾一身危。", "ctrl_text": "七言绝句"}
{"src_text": "岳阳楼", "tgt_text": "楼上元龙气不除，湖中范蠡意何如？西风万里一黄鹄，秋水半江双白鱼。鼓瑟至今悲二女，沈沙何处吊三闾。朗吟仙子无人识，骑鹤吹箫下碧虚。", "ctrl_text": "七言律诗"}
{"src_text": "奉陪宪副王公谒灵润祠", "tgt_text": "缓辔乘骢转翠巅，偶陪宪使到龙泉。苍松老桧参天色，碧瓦朱甍耀日鲜。救旱有灵皆乐岁，为霖无地不丰年。炉烟礼罢香犹在，赋就新诗万古传。", "ctrl_text": "七言律诗"}
{"src_text": "题陈渭叟紫云编", "tgt_text": "一度诗来一见君，只应芳杜袭兰薰。有时写到游仙句，绕笔秋香生紫云。", "ctrl_text": "七言绝句"}
{"src_text": "悼亡吟二首 其二", "tgt_text": "相见愁无奈，相思自有缘。死生俱梦幻，来往只诗篇。玉佩惊沈水，瑶琴怆断弦。伤心数行泪，尽日落花前。", "ctrl_text": "五言律诗"}
{"src_text": "悼吴氏", "tgt_text": "犀心兔颖屡通津，未识嫦娥一面新。兴尽故园梅已谢，情留别坞杏初春。将身轻许志虽失，在耳不忘言可遵。生死幽冥千古恨，临风披阅为伤情。", "ctrl_text": "七言律诗"}
{"src_text": "和黄韵", "tgt_text": "落花一扫夜来风，枉驾相思寄断红。梅信日闻鱼水远，杏香还逐燕泥空。情怀琴瑟千春恨，怨入琵琶一梦中。门掩满庭诗思远，令人惆怅馆娃宫。", "ctrl_text": "七言律诗"}
{"src_text": "扬州四首", "tgt_text": "富贵骄奢志已迷，无端更欲上青梯。庭前木鹤真儿戏，况说云中犬与鸡。", "ctrl_text": "七言绝句"}
{"src_text": "题门屏", "tgt_text": "逆刮蛟龙鳞，顺捋虎豹尾。若将二伎论，尤比干人易。", "ctrl_text": "五言绝句"}
{"src_text": "挽宋显夫", "tgt_text": "四海人传二宋名，玉京连占两科荣。鄢陵初喜知公字，长乐终思送我行。故里经过人不在，遗孤问讯泪如倾。荒坟数尺西山下，一段平芜绿又生。", "ctrl_text": "七言律诗"}
{"src_text": "吴山谣和铁雅先生首唱", "tgt_text": "中兴过江笑诸人，三十二表哀老臣。倡和国事可斩桧，马上青衣竟何在。采石未靖瓜洲惊，战功今乃归儒生。第一峰前谁立马，夜箭射血来帐下。", "ctrl_text": "七言律诗"}
{"src_text": "自题画", "tgt_text": "无多茅屋沧波远，一半青山竹树遮。宛似吾乡荒寂地，直疑割我白鸥沙。", "ctrl_text": "七言绝句"}
{"src_text": "赠欧阳圭斋 赠欧阳圭斋", "tgt_text": "圭斋还是旧圭斋，不带些儿官样回。若使他人居二品，门前车马闹如雷。", "ctrl_text": "七言绝句"}
{"src_text": "七夕寄宋显夫", "tgt_text": "云压高城雨散丝，万家秋气入罗帷。巧棚七夕喧邻里，小宋明朝定有诗。", "ctrl_text": "七言绝句"}
{"src_text": "寄内", "tgt_text": "自从马上苦思卿，一个穷家两手擎。少米无柴休懊恼，大男小女好看成。恩深夫妇情何极，道合君臣义更明。早晚太平遂归计，连杯共饮话离情。", "ctrl_text": "七言律诗"}
{"src_text": "戏作", "tgt_text": "典却春衫办早厨，老妻何必更踌躇？瓶中有醋堪烧菜，囊里无钱莫买鱼。不敢妄为些小事，只因曾读数行书。严霜烈日皆经过，次第春风到草庐。", "ctrl_text": "七言律诗"}
{"src_text": "伍王庙", "tgt_text": "浩浩凌云志，巍巍报国心。忠魂与潮汐，万古不消沈！", "ctrl_text": "五言绝句"}
{"src_text": "感事", "tgt_text": "雪花如席朔云低，一曲琵琶泪满衣。山色似眉江似练，何时明月送将归。归来江令头空白，远道金山泪暗垂。关月自低霜自落，樽前莫唱鹧鸪词。", "ctrl_text": "七言律诗"}
{"src_text": "虾助诗", "tgt_text": "层涛濡沬缀虾行，水母含秋孕地灵。海气冻成红玉脆，天风寒结紫云腥。霞衣褪色脂流滑，琼缕烹香酒力醒。疑是楚江萍实老，误随潮汐落沧溟。", "ctrl_text": "七言律诗"}
{"src_text": "大有年", "tgt_text": "时和岁稔乐无边，大有堪书续鲁宣。居积囷禾皆万亿，伫看斗米只三钱。花村月照犬无吠，化国日长人醉眠。童叟相观皆额手，从兹深愿屡丰年。", "ctrl_text": "七言律诗"}
{"src_text": "夜直", "tgt_text": "忆昨停骖便殿西，柳沟风软絮沾泥。一弯月子梨花上，冷浸香云伴鸟栖。", "ctrl_text": "七言绝句"}
{"src_text": "访周古象不遇留题", "tgt_text": "事亲未必可曾参，职分当为每愧心。今□风来飘忽动，抱琴更入白云深。", "ctrl_text": "七言绝句"}
{"src_text": "上京纪行见玉泉山下荷花", "tgt_text": "西山咫尺玉泉清，无数藕花香气生。立马岸边看不足，却疑五月过临平。", "ctrl_text": "七言绝句"}
{"src_text": "榆林", "tgt_text": "倦客出关仍畏暑，居庸回首暮云深。青山环合势雄抱，不见旧时榆树林。", "ctrl_text": "七言绝句"}
{"src_text": "枪竿岭二首 其一", "tgt_text": "九折盘纡过客愁，适当载笔扈宸游。长年见说枪竿岭，今日身亲到上头。", "ctrl_text": "七言绝句"}
{"src_text": "枪竿岭二首 其二", "tgt_text": "下马徐徐陟涧冈，山风微动十分凉。桑乾岭上一回首，何处云飞是故乡？", "ctrl_text": "七言绝句"}
{"src_text": "再赋李老谷", "tgt_text": "李老谷中闻杜鹃，江南游子不归田。利名引得滔滔去，竟渡滦河朝日边。", "ctrl_text": "七言绝句"}
{"src_text": "过桓州", "tgt_text": "阴云惨淡满天秋，马上龙钟拥毳裘。渐近滦京凉又别，斜风细雨过桓州。", "ctrl_text": "七言绝句"}
{"src_text": "题望都铺", "tgt_text": "坡陀散漫草茸茸，地接乌桓古塞风。仰止神京三十里，楼台缥缈碧云中。", "ctrl_text": "七言绝句"}
{"src_text": "宿牛群头", "tgt_text": "荞麦花开草木枯，沙头雨过茁蘑菇。牧童拾得满筐子，卖与行人供晚厨。", "ctrl_text": "七言绝句"}
{"src_text": "御花园", "tgt_text": "朱扉金锁绿如云，雨露恩光草木新。若识九重临幸意，花时人世一般春。", "ctrl_text": "七言绝句"}
{"src_text": "隐趣园八咏 其一 君子池", "tgt_text": "池上藕花开，香从太极来。亭亭清净观，君子日徘徊。", "ctrl_text": "五言绝句"}
{"src_text": "隐趣园八咏 其二 待月坛", "tgt_text": "天远云归早，山高月上迟。夜坐发孤咏，秋风生桂枝。", "ctrl_text": "五言绝句"}
{"src_text": "隐趣园八咏 其三 蜀锦屏", "tgt_text": "濯锦为屏障，红妆拥万妃。试看春睡足，何羡买臣归？", "ctrl_text": "五言绝句"}
{"src_text": "隐趣园八咏 其四 天香台", "tgt_text": "三月韶华盛，名花倾国人。何期真率会，同赏洛阳春。", "ctrl_text": "五言绝句"}
{"src_text": "隐趣园八咏 其五 香雪壁", "tgt_text": "酴醾春意好，百尺走条枚。壁立堆香雪，风流入酒杯。", "ctrl_text": "五言绝句"}
{"src_text": "隐趣园八咏 其六 晚香径", "tgt_text": "彭泽归来后，东篱菊正黄。秋光无限兴，晚节有馀香。", "ctrl_text": "五言绝句"}
{"src_text": "隐趣园八咏 其七 竹涧亭", "tgt_text": "竹绕茅亭外，泉流石涧中。一天秋月夜，千载隐君风。", "ctrl_text": "五言绝句"}
{"src_text": "隐趣园八咏 其八 岁寒亭", "tgt_text": "松竹如佳士，梅花更典刑。岁寒千古意，笑指鹿峰青。", "ctrl_text": "五言绝句"}
{"src_text": "寿松记碑本", "tgt_text": "举世纷纷名利间，达生轻禄古今难。天生瑞兆为君寿，寄我山中作画看。", "ctrl_text": "七言绝句"}
{"src_text": "静安八咏录二 其一 陈桧", "tgt_text": "殿前双桧郁龙蛇，翠雨溟濛锁绿霞。不逐后庭花片落，托根却在梵王家。", "ctrl_text": "七言绝句"}
{"src_text": "静安八咏录二 其二 芦子渡", "tgt_text": "路入西风十里秋，月明飞雪下汀洲。关山著处皆戎马，容得山人不系舟。", "ctrl_text": "七言绝句"}
{"src_text": "春草", "tgt_text": "春来无处不芳菲，色透湘帘好染衣。南浦暝烟凫鸟没，曲江寒雨鹧鸪飞。高人有意怜新绿，游子无心恋旧归。淮海年年空入望，六朝王业竟成非！", "ctrl_text": "七言律诗"}
{"src_text": "月", "tgt_text": "宴罢瑶台出禁迟，玉轮飞上已多时。一天星斗光芒后，万里银河影渐移。素女夜寒初倦舞，嫦娥秋老正含悲。黄沙碛里凉如水，人在青楼有所思。", "ctrl_text": "七言律诗"}
{"src_text": "西湖竹枝词", "tgt_text": "湖西日脚欲没山，湖东新月牙梳弯。南北两峰船里看，却比阿侬双髻鬟。", "ctrl_text": "七言绝句"}
{"src_text": "观潮题樟亭", "tgt_text": "烟波闪闪海门开，平地潜生万壑雷。大信不亏天不老，浙江亭上看潮来。", "ctrl_text": "七言绝句"}
{"src_text": "妙成观掀篷和何宗姚韵", "tgt_text": "结搆新亭似胜前，登临历历瞰晴川。放怀喜解防秋戍，乘兴还操下濑船。从此入林堪避地，何妨坐井亦观天。东风回首春城暮，桃李依然种日边。", "ctrl_text": "七言律诗"}
{"src_text": "挽樊时中参政", "tgt_text": "主将无谋怫众情，贤参有志惜言轻。狐群冲突成妖孽，黔首惊惶望太平。奋志从军全节义，杀身殉国显忠诚。岁寒桥下清泠水，夜夜空闻哽咽声。", "ctrl_text": "七言律诗"}
{"src_text": "挽宝哥参政", "tgt_text": "香魂俊骨坠深渊，无智无谋亦可怜。妖寇猖狂如有祟，生民凋瘵似无天。芳名苟得千年在，死节应当二日先。欲向西湖酹尊酒，凄风冷雨浪无边。", "ctrl_text": "七言律诗"}
{"src_text": "秋夜偶成", "tgt_text": "两围江水薄城闉，地僻民稀俗化醇。暂止熊罴消大暑，秋深云合殄妖氛。", "ctrl_text": "七言绝句"}
{"src_text": "扇上诗", "tgt_text": "东风一曲浣溪纱，客子行吟对日斜。犹记金陵贳春酒，小姬能唱后庭花。", "ctrl_text": "七言绝句"}
{"src_text": "乱后", "tgt_text": "故居烧后拾残编，留得陶诗一两篇。彭泽岂堪犹作令，义熙何忍再书年？", "ctrl_text": "七言绝句"}
{"src_text": "西湖冰合", "tgt_text": "西湖雪厚冰彻底，行人径度如长川。风吹盐池结阴卤，日射玉田生暖烟。鱼龙穴里寒更缩，鸥鹭沙头饥可怜。安得长冰通沧海，我欲三岛求神仙。", "ctrl_text": "七言律诗"}
{"src_text": "鉴湖风月", "tgt_text": "贺仙归去隐沧浪，万顷晴波一镜光。龙瑞尚存古时迹，鸿禧犹带晋馀芳。两堤杨柳三更影，千树芙蕖五月凉。后数百年无问处，云山烟水共苍茫。", "ctrl_text": "七言律诗"}
{"src_text": "自题其像", "tgt_text": "十年尘土变形容，惟有丹心日月同。北海子卿羝不乳，未应已在画图中。", "ctrl_text": "七言绝句"}
{"src_text": "题云林画", "tgt_text": "远望云山隔秋水，近看古木拥陂陀。居然相对六君子，正直特立无偏颇。", "ctrl_text": "七言绝句"}
{"src_text": "题云林六君子图", "tgt_text": "江头碧树动秋风，江上青山接远空。若向波心添钓艇，还须画我作渔翁。", "ctrl_text": "七言绝句"}
{"src_text": "自题画", "tgt_text": "枝枝自参差，叶叶无限量。不根而自生，换却诸天相。", "ctrl_text": "五言绝句"}
{"src_text": "题贞期为杨竹西草亭图卷", "tgt_text": "翠玉萧萧在屋东，主人号作竹西翁。品题莫说扬州梦，好写閒云入卷中。", "ctrl_text": "七言绝句"}
{"src_text": "题秀野轩图", "tgt_text": "我忆天池与玉遮，幽轩水木澹清华。笙竽远振风林竹，锦绮晴连晓径花。山罽敷床朝看雨，涧泉漱石夜分茶。番阳大篆睢阳画，不负舂陵处士家。", "ctrl_text": "七言律诗"}
{"src_text": "题破窗风雨图", "tgt_text": "一室萧然四壁空，客怀况复雨兼风。湿沾衣服愁仍重，清到肌肤句转工。知命肯随时变化，甘贫宜为道污隆。夜深尚对羲皇易，应怪寒灯不耐红。", "ctrl_text": "七言律诗"}
{"src_text": "竹深处诗", "tgt_text": "分得潇湘数亩阴，中藏茅屋往来深。半窗色净凉偏入，一榻声清暑不侵。雨长子孙金个个，风生头角玉森森。此君今向图中见，时报平安慰客心。", "ctrl_text": "七言律诗"}
{"src_text": "卖花声", "tgt_text": "春光叫尽费千金，紫艳红香藉好音。几处唤回游冶梦，谁家不动惜芳心。韵传杨柳门庭晚，响彻鞦韆院落深。忽被捲帘人唤住，蝶蜂随担过墙阴。", "ctrl_text": "七言律诗"}
{"src_text": "题西泠隐居", "tgt_text": "瘿木裁冠鹤氅轻，十年尘土厌飘零。小山旧隐云封户，大药新栽月满庭。丹井夜交龙虎气，碧霄春蹑凤凰翎。西风客舍炎歊净，拟读琴心内景经。", "ctrl_text": "七言律诗"}
{"src_text": "寄杨铁崖", "tgt_text": "闻道西湖载酒还，飞琼弱翠拥归鞍。可无私梦登金马，剩有春声到玉銮。异国顿消乡井念，小堂新作画图看。野人未纳彭宣履，独向清溪把钓竿。", "ctrl_text": "七言律诗"}
{"src_text": "句", "tgt_text": "松窗朝听雨，石碓夜舂云。涧光接树影，石甃沁□□。野水流花出，松云载雨还。看山曾到寺，隔水忽□□。", "ctrl_text": "五言律诗"}
{"src_text": "雪后读杜诗", "tgt_text": "十年乡国乱，几卷杜陵诗。闭户挑灯夜，深山积雪时。紫阳誇入蜀，双井喜居夔。歧路终何适，吾将有所思。", "ctrl_text": "五言律诗"}
{"src_text": "讽兄诗", "tgt_text": "锦衣玉食非为福，檀板金樽可罢休。何事子孙长久计，瓦盆盛酒木绵裘。", "ctrl_text": "七言绝句"}
{"src_text": "题扉上", "tgt_text": "海角愚夫不自斟，妄起关中逐鹿心。命运由来非力致，项羽英雄亦就擒。", "ctrl_text": "七言绝句"}
{"src_text": "栽芋", "tgt_text": "区里饶田早下来，绿芽才发旋锄开。添泥善护儿孙长，看取秋高掇大魁。", "ctrl_text": "七言绝句"}
{"src_text": "栽桂", "tgt_text": "云边移得数株来，人老花应次第开。傥到儿孙攀折日，也须道是阿公栽。", "ctrl_text": "七言绝句"}
{"src_text": "双洲", "tgt_text": "涉水逾山窜草莱，乱离怀抱几时开？元家运变黄河徙，汉土兵兴赤帜来。夜寂堠亭烽火盛，月明江舰角声哀。风沙满目乡关异，日暮愁登江上台。", "ctrl_text": "七言律诗"}
{"src_text": "徐一夔独树轩", "tgt_text": "潇洒幽轩面水开，轩前老树倚云栽。閒来倚杖过三市，醉后支颐看百回。风雨欲随龙化去，云霄常听鹤飞来。结邻拟共荣枯事，遮莫人知是散材。", "ctrl_text": "七言律诗"}
{"src_text": "嘲张仲举", "tgt_text": "垂柳阴阴拂翠檐，倚栏红袖玉纤纤。先生掉臂长街过，十里朱楼尽下帘。", "ctrl_text": "七言绝句"}
{"src_text": "食丁蕈戏作", "tgt_text": "头子光光脚似丁，祇宜豆腐与波棱。释伽见了呵呵笑，煮杀许多行脚僧。", "ctrl_text": "七言绝句"}
{"src_text": "口占", "tgt_text": "凤舰龙舟事已空，银屏金屋梦魂中。黄芦晚日空残垒，碧草寒烟锁故宫。隧道鱼灯油欲烬，妆台鸾镜匣长封。凭君莫话兴亡事，泪湿胭脂损旧容。", "ctrl_text": "七言律诗"}
{"src_text": "蔡九娘诗", "tgt_text": "一笑花前醉似泥，绮筵欢剧不闻鸡。马蹄到此空归去，不是花迷是酒迷。", "ctrl_text": "七言绝句"}
{"src_text": "玉环诗", "tgt_text": "使台归骑准鸣笳，花气茶烟竞院奢。禽慧不须云板约，好窥人意唤琵琶。", "ctrl_text": "七言绝句"}
{"src_text": "题赵子昂竹石", "tgt_text": "徒羡芙蕖与牡丹，繁华瞬息易凋残。何如竹石常清淡，冬雪春风一样看。", "ctrl_text": "七言绝句"}
{"src_text": "五无吟六首 其一", "tgt_text": "与物无心心颇宽，无才赢得本无官。更无文字劳神思，缄口无言漫自安。", "ctrl_text": "七言绝句"}
{"src_text": "五无吟六首 其二", "tgt_text": "此君原是主人翁，夙夜惺惺俨在中。只为杜门能谢客，一间虚室自玲珑。", "ctrl_text": "七言绝句"}
{"src_text": "五无吟六首 其三", "tgt_text": "山中古木老槎牙，几度逢春不放花。清庙栋梁奚足取，霜枝雪干漫矜誇。", "ctrl_text": "七言绝句"}
{"src_text": "五无吟六首 其四", "tgt_text": "鲈鳜吞香系钓筒，珍禽解语入金笼。为怜鲜鴳能安分，自得丛林浅濑中。", "ctrl_text": "七言绝句"}
{"src_text": "五无吟六首 其五", "tgt_text": "云在空中变态奇，风来江上浪漪漪。何如风定云开后，秋水长天一色时。", "ctrl_text": "七言绝句"}
{"src_text": "五无吟六首 其六", "tgt_text": "晓林喜鹊暮林鸦，饮啄随时漫自嘉。祸福于人何所与，不劳屋角日喳喳。", "ctrl_text": "七言绝句"}
{"src_text": "静安八咏录三 其二 讲经台", "tgt_text": "潮打弯埼半欲摧，老禅称土筑高台。旃檀林下谈经坐，舍卫城中乞食回。江月夜摇金篆冷，天风时散宝花来。惟馀石塔残阳里，长使登临过客哀。", "ctrl_text": "七言律诗"}
{"src_text": "静安八咏录三 其三 沪渎垒", "tgt_text": "袁公筑垒吴淞口，废址犹存沪渎名。先驻孤军防险地，已胜痴将假阴兵。涛舂海岸喧鼙鼓，云合江天拥旆旌。豪杰不将成败论，千年青史见忠贞。", "ctrl_text": "七言律诗"}
{"src_text": "静安八咏录三 其一 陈桧", "tgt_text": "海波浮玉殿，宝网拂珊瑚。座上来听法，龙精即老夫。", "ctrl_text": "五言绝句"}
{"src_text": "静安八咏录三 其二 虾子禅", "tgt_text": "老禅不解事，眉白鬓茎稀。曹溪一滴水，虾子作龙飞。", "ctrl_text": "五言绝句"}
{"src_text": "静安八咏录三 其三 沪渎垒", "tgt_text": "我过袁崧宅，重寻沪渎津。英雄千载下，遗垒大江滨。", "ctrl_text": "五言绝句"}
{"src_text": "静安八咏录四 其四 芦子渡", "tgt_text": "芦村胥村南北路，舟往舟还古今渡。一笠天垂紫凤飞，百枝水落青龙步。鲤鱼风起夜未收，雪色苇花零乱秋。借得君山第三管，月中吹过沧浪洲。", "ctrl_text": "七言律诗"}
{"src_text": "静安八咏录三 其一 赤乌碑", "tgt_text": "僧来天竺国，寺创赤乌年。碑碣前朝重，文章后世怜。秋风生大野，斜月堕重渊。有待龟龙负，图书得共传。", "ctrl_text": "五言律诗"}
{"src_text": "静安八咏录三 其二 陈桧", "tgt_text": "不识陈朝桧，相传故老言。理文俱左纽，后土自蟠根。气迥青山暝，阴寒玉殿昏。何须野王笔，图画至今存。", "ctrl_text": "五言律诗"}
{"src_text": "静安八咏录三 其三 芦子渡", "tgt_text": "芦花十里塘，野色正荒凉。明月秋无际，西风雪有香。渔郎茆屋小，估客棹歌长。自愧无家别，经行百感伤。", "ctrl_text": "五言律诗"}
{"src_text": "静安八咏录二 其一 沪渎垒", "tgt_text": "山暝蒺藜黑，天寒燐火青。将军身没后，衮海毒蛟腥。", "ctrl_text": "五言绝句"}
{"src_text": "静安八咏录二 其二 涌泉", "tgt_text": "光摇星彩乱，声散雹珠圆。不为将军拜，玄机极后先。", "ctrl_text": "五言绝句"}
{"src_text": "静安八咏录五 其一 赤乌碑", "tgt_text": "河水初润瓠子决，东吴沪渎复漫泄。重玄不见赤乌碑，怅惘波臣心欲折。玄龟抃舞苍龙飞，江头落日枫林稀。谁云杜公两石在，安知陵谷千年非。", "ctrl_text": "七言律诗"}
{"src_text": "静安八咏录五 其二 陈桧", "tgt_text": "祯明老桧高百尺，十亩苍寒浸苔石。虬枝偃如东向松，霜皮惨若西来柏。金陵王气当时誇，落日江村啼乱鸦。璧月满天清夜静，玉箫吹落后庭花。", "ctrl_text": "七言律诗"}
{"src_text": "静安八咏录五 其三 虾子禅", "tgt_text": "谁云俨师示化所，馀香未绝天花雨。痴禅狡狯悉共知，嚼碎红须化龙舞。痴禅化去虾亦存，至今法门无尽灯。风雨几度惊山灵，庭前柏树犹青青。", "ctrl_text": "七言律诗"}
{"src_text": "静安八咏录五 其四 讲经台", "tgt_text": "师遗台石苍苔厚，兔葵燕麦生禅肘。当时公享七十年，石丈人中谁肯首？我来作志写长文，可叹昔人谀墓金。自喜文章如谢脁，涅槃重问远公林。", "ctrl_text": "七言律诗"}
{"src_text": "静安八咏录五 其五 沪渎垒", "tgt_text": "吴淞江上袁公垒，千年何处寻遗址。石犀半落江水中，秋老芦花三十里。五百马尘今尚飞，啾啾赤子将安归？月明古堞急鼓鼙，孤臣有泪空沾衣。", "ctrl_text": "七言律诗"}
{"src_text": "静安八咏录五 其六 芦子渡", "tgt_text": "耶城东来芦子渡，万顷芦花失江路。明月清秋作雪飞，村中不见将军墓。只今海内风尘昏，移家来就渔樵伦。处处桑麻有闲地，纷纷桃李傍公门。", "ctrl_text": "七言律诗"}
{"src_text": "和西湖竹枝词", "tgt_text": "小姑疑郎去不归，为郎打瓦复钻龟。青山尚有飞来日，不信人无相见时。阿奴采莲湖上舟，阿郎贩豆辽东州。一心愿逐东流水，流送辽东古渡头。", "ctrl_text": "七言律诗"}
{"src_text": "和西湖竹枝词三首 其一", "tgt_text": "大船搥鼓银酒缸，小船吹笛红绣窗。鸳鸯触棹忽惊散，荷花深处又成双。", "ctrl_text": "七言绝句"}
{"src_text": "和西湖竹枝词三首 其二", "tgt_text": "燕子来春雁来秋，曾见钱王衣锦游。英雄漫说八百里，只管东西十四州。", "ctrl_text": "七言绝句"}
{"src_text": "和西湖竹枝词三首 其三", "tgt_text": "狮子峰头插将旗，凤凰山下草离离。三宫去后宫门闭，恰似钱王献土时。", "ctrl_text": "七言绝句"}
{"src_text": "宫词", "tgt_text": "九重天上日初和，翡翠帘垂午漏过。闻到南闽新入贡，雕笼进上白鹦哥。", "ctrl_text": "七言绝句"}
{"src_text": "西湖竹枝词二首 其一", "tgt_text": "苏公堤上杨柳青，人来人去绾离情。东风为尔丁宁道，折断柔条莫再生。", "ctrl_text": "七言绝句"}
{"src_text": "西湖竹枝词二首 其二", "tgt_text": "天竺寺前开翠微，长年流水白云飞。流水入湖无日歇，白云出岫有时归。", "ctrl_text": "七言绝句"}
{"src_text": "寄玉山草堂", "tgt_text": "玄圃仙人吾未识，闻说吴山种春色。昨夜洞云天际来，明月空斋坐相忆。", "ctrl_text": "七言绝句"}
{"src_text": "敬和草玄内翰先生台字韵并呈世寿堂贤乔梓过目", "tgt_text": "铁史新移淞上屋，子云住蜀小亭台。窗涵九朵山尖出，门对百花潭水开。月下文箫骑虎去，云间青鸟送书来。高年自得养生术，政似婴儿初未孩。", "ctrl_text": "七言律诗"}
{"src_text": "漫兴一首奉怀草玄先生", "tgt_text": "噬牙不可摩，颔鳞不可婴。所以明哲士，婉娈逃其生。埳蛙既聒聒，陵苕亦荣荣。怀哉一壶酒，南山最高层。", "ctrl_text": "五言律诗"}
{"src_text": "题画梅", "tgt_text": "王郎胸次亦清奇，写尽孤山雪后枝。老我江南无俗事，为渠日日赋新诗。王郎日日写梅花，写遍杭州百万家。向我题诗如索债，诗成赢得世人誇。", "ctrl_text": "七言律诗"}
{"src_text": "题芦花被图", "tgt_text": "秋风吟就芦花被，一落人间知几年？泽国江山今入画，诗人毛骨久成仙。高情已落沧洲外，旧梦犹迷白鸟边。展卷不知时世换，水光山色故依然。", "ctrl_text": "七言律诗"}
{"src_text": "思子", "tgt_text": "剑阁凌云鸟道边，路难闻说上青天。山川万里身如寄，鸿雁三秋信不传。落叶打窗风似雨，孤灯背壁夜如年。老怀一掬钟情泪，几度沾衣独泫然。", "ctrl_text": "七言律诗"}
{"src_text": "鹤傍牡丹图", "tgt_text": "牡丹花畔鹤精神，飞并云林似倚人。万里青霄不归去，洛阳能有几时春？", "ctrl_text": "七言绝句"}
{"src_text": "至正丁酉冬督役城虎丘连月馀赋诗八首录呈居中禅师 其一", "tgt_text": "捧檄趋功城虎丘，因高据险互相缪。湛卢一跃寒潭底，夜半光芒射斗牛。", "ctrl_text": "七言绝句"}
{"src_text": "至正丁酉冬督役城虎丘连月馀赋诗八首录呈居中禅师 其二", "tgt_text": "四叠新城绕涧隈，剑池池上碧崔嵬。于菟夜吼山灵振，仙鬼哀吟风雨来。", "ctrl_text": "七言绝句"}
{"src_text": "至正丁酉冬督役城虎丘连月馀赋诗八首录呈居中禅师 其三", "tgt_text": "平林惨淡日沈西，百万城舂落杵齐。努力相歌歌未彻，回头仰羡鸟归栖。", "ctrl_text": "七言绝句"}
{"src_text": "续兰亭会补侍郎谢瑰诗", "tgt_text": "东温散晴旭，灌水浮嘉阴。良辰事修禊，我友欣盍簪。方池注清流，可以濯烦襟。一觞复一咏，畅情忘古今。", "ctrl_text": "五言律诗"}
{"src_text": "续兰亭会补王献之诗", "tgt_text": "华发宴馀春，微风宿云散。兰皋野气芳，桐冈日初旦。群贤集崇丘，临流水光涣。酌酒清湍曲，俯泉嘅长叹。", "ctrl_text": "五言律诗"}
{"src_text": "续兰亭会补府主簿后绵诗", "tgt_text": "兹辰天气佳，驾言写我忧。衣冠盛良会，祓禊俯长流。川容澹疏雨，树色翳崇丘。清风接千载，复此逍遥游。", "ctrl_text": "五言律诗"}
{"src_text": "续兰亭会补山阴令虞国诗", "tgt_text": "夙驾税幽麓，泛醴循流澜。芳蕤被岩濑，葩萼耀林端。靡靡时运近，期焉抚岏巑。主欣远宾集，陶然有馀欢。", "ctrl_text": "五言律诗"}
{"src_text": "续兰亭会补镇国大将军掾卞迪诗", "tgt_text": "兹辰暮春初，散策临泉石。云渠引微波，浮觞薄前席。伊人既已去，古今同一适。眷兹修禊地，遥岑澹空碧。", "ctrl_text": "五言律诗"}
{"src_text": "西山夜雨", "tgt_text": "莫厌西山夜雨多，也应添起洞庭波。东风肯与周郎便，直上金陵奏凯歌。", "ctrl_text": "七言绝句"}
{"src_text": "题留连亭", "tgt_text": "忆昔曾为海上豪，胭脂马上赤连刀。此地斩分陈总管，彼时斫断莫军曹。固知今日由天定，方信当年漫自劳。英雄每每无常在，战袍著尽又方袍。", "ctrl_text": "七言律诗"}
{"src_text": "口占诗", "tgt_text": "头戴血淋漓，负母沿街走。遇我慈悲人，与汝一杯酒。我亦有家儿，雪色同冰藕。亦欲如汝贤，未知天从否？", "ctrl_text": "五言律诗"}
{"src_text": "题靖节图", "tgt_text": "咄哉灵运辈，竟坐衣冠辱。谁知五柳家，春雨东皋绿。", "ctrl_text": "五言绝句"}
{"src_text": "酬元遗山", "tgt_text": "梦里薰风湛露歌，花开汉苑旧经过。拾遗老去青春暮，司马归来白发多。横槊赋诗吾岂敢，短衣扣角夜如何。相逢未尽相思话，草色连云水碧波。", "ctrl_text": "七言律诗"}
{"src_text": "寄皇甫庭", "tgt_text": "寄语江南皇甫庭，此行无虑隔平生。眼前漫有千行泪，水自东流月自明。", "ctrl_text": "七言绝句"}
{"src_text": "自遗", "tgt_text": "醉乘鸾驭到仙家，彩笔云笺赋落霞。老去空山秋寂寞，自锄明月种梅花。", "ctrl_text": "七言绝句"}
{"src_text": "题汪水云湖山类稿", "tgt_text": "天地事如许，英雄鬓已斑。泪添东海水，愁压北邙山。", "ctrl_text": "五言绝句"}
{"src_text": "题郭主簿模摩诘本辋川图卷", "tgt_text": "园图亲画早流传，已是人间五百年。凝碧池头秋句在，当时几负此林泉。", "ctrl_text": "七言绝句"}
{"src_text": "书壁", "tgt_text": "又得浮生半日閒，忽闻春尽强登山。因过竹院逢僧话，终日昏昏醉梦间。", "ctrl_text": "七言绝句"}
{"src_text": "废家子孙诗", "tgt_text": "兴废从来固有之，尔家忒煞欠扶持。诸坟掘见黄泉骨，两观番成白地皮。宅眷皆为撑目兔，舍人总作缩头龟。强奴猾干欺凌主，说与人家子弟知。", "ctrl_text": "七言律诗"}
{"src_text": "绝句", "tgt_text": "日长沙岸立，看云只念家。如何永州梦，偏爱在长沙？", "ctrl_text": "五言绝句"}
{"src_text": "闵项氏", "tgt_text": "少无依倚老何堪，白发婆娑乱不簪。梦里尚思江北好，悔将夫骨葬江南。", "ctrl_text": "七言绝句"}
{"src_text": "答内", "tgt_text": "一幅空笺聊达意，佳人端的巧形言。贤妻若也投科试，应作人间女状元。", "ctrl_text": "七言绝句"}
{"src_text": "挽张伯成", "tgt_text": "何处重逢说别时，斯文千载尽交期。学怜知己先登早，生愧同庚后死迟。笺疏空令传杜律，志铭谁与继唐碑？寡妻弱子将焉托，节传遗文只益悲。", "ctrl_text": "七言律诗"}
{"src_text": "鞦韆", "tgt_text": "日转华檐树影偏，谢家庭院簇神仙。綵绳斜擘纤纤笋，画板轻承步步莲。弄玉未升云汉上，绿珠先坠舞楼前。不知小径残红里，明日何人拾翠钿。", "ctrl_text": "七言律诗"}
{"src_text": "题南雄花林院", "tgt_text": "花落春已暮，门开白云来。阶前一片石，风雨留莓苔。", "ctrl_text": "五言绝句"}
{"src_text": "题第一山", "tgt_text": "汴水东流绕旧京，恢图妙算入皇明。暂携诸将停归骑，来看中原第一城。", "ctrl_text": "七言绝句"}
{"src_text": "题秋山小景", "tgt_text": "家在夕阳三峡口，人行秋雨两岩间。不知何处堪图画，移得柴门到楚山。", "ctrl_text": "七言绝句"}
{"src_text": "戏赠瞽者", "tgt_text": "就鞍和袖绾丝缰，也逐王孙出晋阳。人笑但闻誇景物，风来应解审笙簧。马蹄响处无芳草，莺舌调时有绿杨。休道不知春色好，东风桃李一般香。", "ctrl_text": "七言律诗"}
{"src_text": "奉诏回作", "tgt_text": "外国深蕃事莫穷，阴阳气候特无从。才经四月阴魔尽，却早弥天旱魃凶。浸润百川当九夏，摧残万草若三冬。我行往复三千里，不见行人带雨容。", "ctrl_text": "七言律诗"}
{"src_text": "哀被虏妇", "tgt_text": "当年结发在深闺，岂料人生有别离。到底不知因色误，马前犹是买胭脂。", "ctrl_text": "七言绝句"}
{"src_text": "北朝赦至感而有诗", "tgt_text": "乾坤杀气正沈沈，又听燕台降德音。万口尽传新诏好，四朝谁念旧恩深。分茅列土将军志，问舍求田父老心。丽正押班犹昨日，小臣无语泪沾襟。", "ctrl_text": "七言律诗"}
{"src_text": "咏北妇", "tgt_text": "双柳垂眉别样梳，醉来马上倩人扶。江南有眼何曾见，争捲珠帘看固姑。", "ctrl_text": "七言绝句"}
{"src_text": "题赵太祖真容", "tgt_text": "凤表龙姿俨若新，一回展卷一伤神。天颜亦怪君非虏，河北山东总旧臣。", "ctrl_text": "七言绝句"}
{"src_text": "送存书记", "tgt_text": "一声两声松子落，三片五片枫叶飞。夕阳在山新月上，道人相伴一僧归。", "ctrl_text": "七言绝句"}
{"src_text": "寄吴正传", "tgt_text": "拂袖行歌归故乡，相思又是一星霜。梦回江上秋风杳，愁入天涯春草长。书问久淹嗟契阔，诗章时读慰凄凉。知君亦有逍遥兴，肯学征鸿为稻粱？", "ctrl_text": "七言律诗"}
{"src_text": "自赞", "tgt_text": "五五二十五，只管从头数。到底一也无，松梢月当午。", "ctrl_text": "五言绝句"}
{"src_text": "伯生学士见和仆与李学士诗纸尾批云已与溉之约红梨花开当往访也卧病不知春事浅深清明后四日闻梨花盛开复用清明诗韵呈玄德真人伯生溉之二学士", "tgt_text": "红入梨花媚更明，黄莺飞下眼频倾。玉容带酒含春色，绛袂迎风感物情。幻化可能穷妙理，追欢聊复得浮生。开尊为报虞夫子，莫待缤纷雪满城。", "ctrl_text": "七言律诗"}
{"src_text": "清明后四日红梨花开用明字韵赋诗一章奉邀虞李二学士以践看花之约玄德真人且属和矣学士竟不至又六日风雨大作花已委地依韵再赋一章呈玄德真人并简二学士", "tgt_text": "霞卷云舒映树明，花如妩媚向人倾。仙翁染翰饶诗兴，学士停骖傲物情。有限光阴春事老，无端风雨莫愁生。明朝扫地红英遍，却待寻芳出凤城。", "ctrl_text": "七言律诗"}
{"src_text": "涧阿对雨二首卷二改。按张雨另有涧阿晚兴诗可證。】 其二", "tgt_text": "步归灵涧幽，泥染居士屩。不知岚雨深，稍怯布衣薄。拂床次群帙，扫径堆脱箨。清坐亦偶然，吾非慕仙爵。", "ctrl_text": "五言律诗"}
{"src_text": "自题春消息图", "tgt_text": "蓬居何处索春回，分付寒蟾伴老梅。半缕烟消虚室冷，墨痕留影上窗来。", "ctrl_text": "七言绝句"}
{"src_text": "朱宣慰家题画", "tgt_text": "昔有朱买臣，今有朱宣慰。两个担柴夫，并为朱紫贵。", "ctrl_text": "五言绝句"}
{"src_text": "题画葡萄卷后", "tgt_text": "明月清风宗炳社，夕阳秋色庾公楼。修心未到无心地，万种千般逐水流。", "ctrl_text": "七言绝句"}
{"src_text": "答钟山长老", "tgt_text": "耿耿孤吟对古梅，忽传军将送书来。倚崖枯木摧残甚，虚负阳和到一回。", "ctrl_text": "七言绝句"}
{"src_text": "南山诗", "tgt_text": "紫气金丹晓，青霞玉井春。画牛曾寓意，鸣鹤更通神。", "ctrl_text": "五言绝句"}
{"src_text": "武陵胜集得园字", "tgt_text": "骑马一身雪，来敲隐者门。林林忧桂玉，草草乐琴樽。勋业誇麟阁，文章鄙兔园。探题归去路，灯火已黄昏。", "ctrl_text": "五言律诗"}
{"src_text": "天目山", "tgt_text": "一山未尽一山登，百里全无一里平。疑是老僧遥指处，只堪图画不堪行。", "ctrl_text": "七言绝句"}
{"src_text": "净土诗二首 其一", "tgt_text": "富贵之人宜念佛，黄金满库谷盈仓。世间受用无亏缺，只欠临终见愿王。", "ctrl_text": "七言绝句"}
{"src_text": "净土诗二首 其二", "tgt_text": "身膺宰辅与朝郎，盖世功名势莫量。自性弥陀如不念，未知何以敌无常。", "ctrl_text": "七言绝句"}
{"src_text": "思母", "tgt_text": "霜陨芦花泪湿衣，白头无复倚柴扉。去年五月黄梅雨，曾典袈裟籴米归。", "ctrl_text": "七言绝句"}
{"src_text": "冷泉亭", "tgt_text": "天竺雨花飞宝台，北山门对冷泉开。石擎老树无人识，时有黄猿抱子来。", "ctrl_text": "七言绝句"}
{"src_text": "回雁峰", "tgt_text": "官路迢迢野店稀，薄寒催客早添衣。南分五岭云天远，雁到衡阳亦倦飞。", "ctrl_text": "七言绝句"}
{"src_text": "题飞鸣宿食四雁图", "tgt_text": "年去年来年复年，帛书曾达茂陵前。影连蓟北月横塞，声断江南霜满天。雨暗芦花愁夜渚，露香菰米下秋田。平生千里与万里，尘世网罗空自悬。", "ctrl_text": "七言律诗"}
{"src_text": "赠天纪", "tgt_text": "翰苑虞夫子，名闻四海传。偶携天上月，来系寺前船。一见如曾识，三生定有缘。不嫌云卧冷，与我共留连。", "ctrl_text": "五言律诗"}
{"src_text": "寒食", "tgt_text": "月暗花明掩竹房，轻寒脉脉透衣裳。清明院落无灯火，独向回廊礼夜香。", "ctrl_text": "七言绝句"}
{"src_text": "晓过西湖", "tgt_text": "水光山色四无人，清晓谁看第一春？红日渐高弦管动，半湖烟雾是游尘。", "ctrl_text": "七言绝句"}
{"src_text": "赠天纪", "tgt_text": "拈笔诗成首首新，兴来豪叫欲攀云。难医最是狂吟病，我恰才痊又到君。", "ctrl_text": "七言绝句"}
{"src_text": "三高祠", "tgt_text": "越国谋臣吴国雠，如何庙食此江头？扁舟载得蛾眉后，却作三江汗漫游。", "ctrl_text": "七言绝句"}
{"src_text": "江亭秋晚二首 其一", "tgt_text": "独倚清江秋思长，晚潮初上水亭凉。海门风起双峦暝，一抹银花涌夕阳。", "ctrl_text": "七言绝句"}
{"src_text": "江亭秋晚二首 其二", "tgt_text": "藤枯摧老树，石裂碍深溪。阴洞水声合，短垣松影齐。涧回知径远，山迥觉梅低。忽尔破孤寂，岭猿清昼啼。", "ctrl_text": "五言律诗"}
{"src_text": "赋盖", "tgt_text": "百骨攒来一线收，葫芦金顶盖诸侯。一朝撑出马前去，真个有天无日头。", "ctrl_text": "七言绝句"}
{"src_text": "口占", "tgt_text": "一封丹诏未为真，三杯淡酒便成亲。夜来明月楼头望，惟有嫦娥不嫁人。", "ctrl_text": "七言绝句"}
{"src_text": "游虎丘", "tgt_text": "城里看山看不足，花时雪后每来游。洗空尘土惟池水，磨尽英雄是石头。此日凭栏闻楚雁，何人掘冢得吴钩。东风又绿苍崖树，檀板娥笙醉未休。", "ctrl_text": "七言律诗"}
{"src_text": "题安分轩", "tgt_text": "知君近构竹间房，墙下新栽几树桑。采药不辞沾雨露，禦寒聊欲足衣裳。春深门外车无迹，秋晚篱边菊有香。我亦林泉安分者，向寻时过小池塘。", "ctrl_text": "七言律诗"}
{"src_text": "谒杨廉夫", "tgt_text": "扬雄宅上好修竹，黄妃塔前多翠微。自爱高文每相见，莫怪短筇来叩扉。", "ctrl_text": "七言绝句"}
{"src_text": "寄杨廉夫", "tgt_text": "绝爱才多杨执戟，家住东吴锦绣场。姓氏已知传宇宙，玉堂新诵好文章。画船百丈牵春雨，铁笛一声鸣凤凰。海上相望千里隔，尺书无使为吾将。", "ctrl_text": "七言律诗"}
{"src_text": "续兰亭会补任城吕系诗", "tgt_text": "崇阿抚神秘，微风扇和淳。灵雨既云沐，品汇区以陈。兰苕擢中沚，葩萼媚芳辰。散怀得真契，引觞答熙春。", "ctrl_text": "五言律诗"}
{"src_text": "续兰亭会补任城令吕本诗", "tgt_text": "禊饮秘图湖，天气淑且柔。传觞际曲渚，濯缨临芳洲。纤条乱风树，幽葩落晴沟。众宾亦以乐，正忘尘世忧。", "ctrl_text": "五言律诗"}
{"src_text": "续兰亭会补彭城曹諲诗", "tgt_text": "柔条扇微风，轻波漾晴旭。群彦此委蛇，鸣条集中谷。列席依岩隈，飞觞随水曲。缅怀古先哲，庶以继遐躅。", "ctrl_text": "五言律诗"}
{"src_text": "次韵答邾仲谊", "tgt_text": "公馀联骑入山城，老衲追陪得散行。短簿祠前看竹色，小吴轩上听松声。来游古苑春将暮，归去南楼月已明。题遍新诗佳胜处，定应商略过天平。", "ctrl_text": "七言律诗"}
{"src_text": "母生日", "tgt_text": "今朝是我娘生日，剔起佛前长命灯。白米自炊还自吃，与娘斋得一员僧。", "ctrl_text": "七言绝句"}
{"src_text": "广轮疆里图", "tgt_text": "万里山川咫尺中，江河迢递总朝东。当时汉帝曾披此，邓禹因之立大功。", "ctrl_text": "七言绝句"}
{"src_text": "钱塘怀古", "tgt_text": "天定终南恃武功，不堪双泪湿东风。百年南渡斜阳外，十里西湖片雨中。燕子来时龙辇去，杨花飞彻凤楼空。倚筇曾向高峰望，山掩江城雾气笼。", "ctrl_text": "七言律诗"}
{"src_text": "黄鹤楼", "tgt_text": "一拳搥碎黄鹤楼，一脚踢翻鹦鹉洲。有意气时消意气，不风流处也风流。", "ctrl_text": "七言绝句"}
{"src_text": "题赵子昂书归去来辞", "tgt_text": "典午河山半已墟，褰裳宵逝望归庐。翰林学士宋公子，好事多应醉里书。", "ctrl_text": "七言绝句"}
{"src_text": "戏笑隐", "tgt_text": "欣哉笑隐住中峰，本是鸿儒学说空。罗刹江头潮未白，稽留峰下火先红。青霄有路干丞相，绀殿无颜见大雄。若使断江知此意，两人握手泣西风。", "ctrl_text": "七言律诗"}
{"src_text": "赠张伯雨", "tgt_text": "久闻方外有神仙，只住华阳古洞天。花径不曾缘客扫，石床今许借僧眠。穿云去汲烧丹井，带雨来耕种玉田。一自茅君成道后，几人骑鹤下苍烟。", "ctrl_text": "七言律诗"}
{"src_text": "年节", "tgt_text": "残年节礼送纷纷，尽是豪门与富门。惟有老僧阶下雪，始终不见草鞋痕。", "ctrl_text": "七言绝句"}
{"src_text": "舞月歌", "tgt_text": "五华兮如织，照临兮一色。丽正兮中域，同乐兮万国。", "ctrl_text": "五言绝句"}
{"src_text": "春夜吹笛词三首 其一", "tgt_text": "兰径香销玉辇踪，梨花不忍负春风。绿窗深琐无人见，自碾朱砂养守宫。", "ctrl_text": "七言绝句"}
{"src_text": "春夜吹笛词三首 其三", "tgt_text": "淡月轻寒透碧纱，窗屏睡梦听啼鸦。春风不管愁深浅，日日开门扫落花。", "ctrl_text": "七言绝句"}
{"src_text": "惜春词", "tgt_text": "春光欲去疾如梭，冷落长门苔藓多。懒上妆台脂盖蠹，承恩难比雪儿多。", "ctrl_text": "七言绝句"}
{"src_text": "绝笔诗", "tgt_text": "君王慧性被奸迷，妾曾三谏触闱墀。不能死守身先遁，致令钟移社稷墟。", "ctrl_text": "七言绝句"}
{"src_text": "自题竹石", "tgt_text": "暮嶂远含青，春江带空碧。细看风前枝，抛书枕萝石。", "ctrl_text": "五言绝句"}
{"src_text": "寄子昂君墨竹", "tgt_text": "夫君去日竹初栽，竹已成林君未来。玉貌一衰难再好，不如花落又花开。", "ctrl_text": "七言绝句"}
{"src_text": "自题画竹", "tgt_text": "罢宴归来未夕阳，锁衣犹带御炉香。侍儿不用频挥扇，修竹萧萧生嫩凉。", "ctrl_text": "七言绝句"}
{"src_text": "题壁", "tgt_text": "夫官湖右妾江东，三载孤帏日夕空。葵萼有心终向日，柳花无力苦随风。两行血泪孤灯下，万里家乡一枕中。雁到衡阳身即返，有书难倩子卿鸿。", "ctrl_text": "七言律诗"}
{"src_text": "北行诗", "tgt_text": "北行幼女别乡闾，一似昭君远嫁胡。默默一身离故国，区区千里逐征夫。慵拈箫管吹羌曲，懒系罗裙舞鹧鸪。多少眼前悲泣事，不堪花柳旧江都。", "ctrl_text": "七言律诗"}
{"src_text": "赋庭柏", "tgt_text": "群卉枯落时，挺节成孤秀。既保岁寒心，不在遐年寿。", "ctrl_text": "五言绝句"}
{"src_text": "舟中漫成", "tgt_text": "耶娘重利妾身轻，独抱琵琶万里行。弹后月明人拍手，不知元是断肠声。", "ctrl_text": "七言绝句"}
{"src_text": "寄申生", "tgt_text": "云重月难见，风狂雨不成。尺书从寄意，倾泪若为情。", "ctrl_text": "五言绝句"}
{"src_text": "永别", "tgt_text": "合欢带上真珠结，个个团圆又无缺。当时把向掌中看，岂意今为千古别。", "ctrl_text": "七言绝句"}
{"src_text": "寄别申生二首 其一", "tgt_text": "如此钟情古所稀，吁嗟好事到头非。汪汪两眼西风泪，独向阳台作雨飞。", "ctrl_text": "七言绝句"}
{"src_text": "寄别申生二首 其二", "tgt_text": "月有阴晴与圆缺，人有悲欢与会别。拥炉细语鬼神知，拚把红颜为君绝。", "ctrl_text": "七言绝句"}
{"src_text": "和郑生", "tgt_text": "慈亲未识意如何，不肯令君画翠蛾。自是杏花开较晚，梅花占得旧情多。", "ctrl_text": "七言绝句"}
{"src_text": "寄衣诗", "tgt_text": "情同牛女隔天河，又喜秋来得一过。岁岁寄郎身上服，丝丝是妾手中梭。剪声自觉和肠断，线脚那能抵泪多。长短只依先去样，不知肥瘦近如何。", "ctrl_text": "七言律诗"}
{"src_text": "答外", "tgt_text": "碧纱窗下折缄封，一纸从头彻底空。料想仙郎无别意，忆人长在不言中。", "ctrl_text": "七言绝句"}
{"src_text": "巴家富", "tgt_text": "谁道巴家窘，巴家十倍邹。池中罗水马，庭下列蜗牛。燕麦纷无数，榆钱散不收。夜来添骤富，新月挂银钩。", "ctrl_text": "五言律诗"}
{"src_text": "咏枕上绣梅", "tgt_text": "洒潇英标别一奇，岁寒心事有谁知？妾心正欲同贞白，枕上殷勤绣一枝。", "ctrl_text": "七言绝句"}
{"src_text": "梅花", "tgt_text": "古枝点点类璚瑰，不假天工为剪裁。月夜孤标怜晚景，冰溪瘦骨绝尘埃。寒香泣雨魂难返，贞节凌霜志莫回。桃李未曾争艳冶，半窗疏影自徘徊。", "ctrl_text": "七言律诗"}
{"src_text": "谢世诗", "tgt_text": "九重缥缈黄金阙，十二玲珑白玉楼。明朝了却人间梦，独跨青鸾自在游。", "ctrl_text": "七言绝句"}
{"src_text": "闻雁", "tgt_text": "浪喜灯花落又生，夜寒频放剪刀声。游鸿不寄征夫信，顾影娉婷无限情。", "ctrl_text": "七言绝句"}
{"src_text": "吊泰不华", "tgt_text": "江头沙碛正交舟，江上怀人百战忧。力屈杲卿生骂贼，功成诸葛死封侯。波涛汹汹鲸横海，天地寥寥鹤怨秋。若使临危图苟免，读书端为丈夫羞。", "ctrl_text": "七言律诗"}
{"src_text": "和金生", "tgt_text": "平生每恨祝英台，怀抱何为不早开？我愿东君勤用意，早移花树向阳栽。", "ctrl_text": "七言绝句"}
{"src_text": "缝衣领诗", "tgt_text": "一自乡关动战锋，旧愁新恨几重重。肠虽已断情难断，生不相从死亦从。长使德言藏破镜，终教子建赋游龙。绿珠碧玉心中事，今日谁知也到侬。", "ctrl_text": "七言律诗"}
{"src_text": "被掠诗", "tgt_text": "万水千山去路赊，青鞋踏破几层沙。登山绝顶重逢岭，渡水尤深又复涯。雁字只传夫与子，鱼书难寄母和爷。回头遥望乡关处，云下峰前是我家。", "ctrl_text": "七言律诗"}
{"src_text": "啮指题壁", "tgt_text": "弱质空怀漆室忧，搜山千骑入深幽。旌旗影乱天同惨，金鼓声淫鬼亦愁。父母劬劳何日报，夫妻恩爱此时休。九泉有路还归去，那个云边是越州。", "ctrl_text": "七言律诗"}
{"src_text": "咏天花板", "tgt_text": "补天手段暂施张，不许纤尘落画堂。寄语新来双燕子，移巢别处觅雕梁。", "ctrl_text": "七言绝句"}
{"src_text": "题管夫人长明庵图", "tgt_text": "双树阴阴落翠岩，一灯千古破幽关。也知诸法皆如幻，甘老烟霞水石间。", "ctrl_text": "七言绝句"}
{"src_text": "咏梅花", "tgt_text": "终日寻春不见春，芒鞋踏破岭头云。归来笑撚梅花嗅，春在枝头已十分。", "ctrl_text": "七言绝句"}
{"src_text": "座上题诗", "tgt_text": "平康巷里掌中身，翠舞珠歌玉树春。不得籍除今义死，天教娼妇愧降臣。", "ctrl_text": "七言绝句"}
{"src_text": "凌虚阁避暑玩月四首 其一", "tgt_text": "画阁东头纳晚凉，红莲不似白莲香。一轮明月天如水，何处吹箫引凤凰。", "ctrl_text": "七言绝句"}
{"src_text": "凌虚阁避暑玩月四首 其二", "tgt_text": "月出天边水在湖，微澜倒浸玉浮图。搴帘欲共嫦娥语，却恨林间鸟乱呼。", "ctrl_text": "七言绝句"}
{"src_text": "凌虚阁避暑玩月四首 其三", "tgt_text": "手弄双头茉莉枝，曲终不觉鬓云欹。佩环响处飞仙过，愿借青鸾一只骑。", "ctrl_text": "七言绝句"}
{"src_text": "凌虚阁避暑玩月四首 其四", "tgt_text": "曲曲栏干正正屏，六铢衣薄懒来凭。夜深风露凉如许，身在瑶台第一层。", "ctrl_text": "七言绝句"}
{"src_text": "寄梁王", "tgt_text": "烽火狼烟信不符，骊山举戏是支梧。平章枉死红罗帐，员外虚题粉壁图。凤别岐山祥兆隐，麟游郊薮瑞光无。自从界限鸿沟后，成败兴衰不属吾。", "ctrl_text": "七言律诗"}
{"src_text": "寄兄诗二首 其一", "tgt_text": "珊瑚勾我出香闺，满目潸然泪湿衣。冰鉴银台前长大，金枝玉叶下芳菲。乌飞兔走频来往，桂馥梅馨不暂移。惆怅同胞未忍别，应知含恨点苍低。", "ctrl_text": "七言律诗"}
{"src_text": "寄兄诗二首 其二", "tgt_text": "何彼秾秾花自红，归车犹别洱河东。鸿台燕苑难经目，风刺霜刀易塞胸。云旧山高连水远，月新春叠与秋重。泪珠却似通宵雨，千里关河几处逢？", "ctrl_text": "七言律诗"}
{"src_text": "游天长故乡", "tgt_text": "景清幽物亦清幽，一十仙洲此一洲。百部笙歌禽百舌，千行奴仆橘千头。月无事照人无事，水有秋涵天有秋。四海已清尘已净，今年游胜旧年游。", "ctrl_text": "七言律诗"}
{"src_text": "咏梅", "tgt_text": "五出圆葩金撚须，珊瑚沈影海鳞浮。个三冬白枝前面，此一瓣香春上头。甘露歌凝痴蝶醒，夜光如水渴禽愁。嫦娥若识花佳处，桂冷蟾寒只么休。", "ctrl_text": "七言律诗"}
{"src_text": "山房漫兴", "tgt_text": "谁缚更将求解脱，不凡何必觅神仙。猿閒马倦人应老，依旧云庄一榻禅。是非言逐朝花落，名利心随夜雨寒。花尽雨晴山寂寂，一声啼鸟又春残。", "ctrl_text": "七言律诗"}
{"src_text": "口占", "tgt_text": "红润剥龟脚，黄香炙马鞍。山僧持净戒，同坐不同餐。", "ctrl_text": "五言绝句"}
{"src_text": "赐范迈", "tgt_text": "台乌久矣噤无声，整顿朝纲事匪轻。殿上昂藏鹰虎气，男儿到此是功名。", "ctrl_text": "七言绝句"}
{"src_text": "寄台中寮友", "tgt_text": "台端一去便天涯，回首伤心事事违。九陌尘埃人易老，五湖风雨客思归。儒风不振回无力，国势如悬去亦非。今古兴亡真可鉴，诸公何忍谏书稀？", "ctrl_text": "七言律诗"}
{"src_text": "绝句二首 其一", "tgt_text": "宝鼎香销沈水烟，碧纱春帐薄如蝉。洞章吟罢愁成海，人在阑干月在天。", "ctrl_text": "七言绝句"}
{"src_text": "绝句二首 其二", "tgt_text": "窗畔香云暗碧纱，平分午睡不禁茶。相思在望登楼怯，一树木棉红尽花。", "ctrl_text": "七言绝句"}
{"src_text": "送友人使元", "tgt_text": "驿路三千君据鞍，海门二十我还山。中朝使者沧江客，君得功名我得閒。", "ctrl_text": "七言绝句"}
{"src_text": "绝笔", "tgt_text": "自从谪落下人间，六十馀年一瞬看。白玉楼前秋夜月，朝真依旧傍阑干。", "ctrl_text": "七言绝句"}
{"src_text": "追挽陈岑楼", "tgt_text": "平生恨不识岑楼，一读遗编一点头。蓑笠五湖荣佩印，桑麻数亩胜封侯。世间此语谁能道？万古斯文去已休。欲酹骚魂何处是？烟波万顷使人愁。", "ctrl_text": "七言律诗"}
{"src_text": "郑瓜亭", "tgt_text": "忆君无日不沾衣，政似春山蜀子规。为是为非人莫问，只应残月晓星知。", "ctrl_text": "七言绝句"}
{"src_text": "居士恋", "tgt_text": "鹊儿篱际噪花枝，蟢子床头引网丝。余美归来应不远，精神早已报人知。", "ctrl_text": "七言绝句"}
{"src_text": "处容", "tgt_text": "新罗昔日处容翁，见说来从碧海中。贝齿赪唇歌夜月，鸢肩紫袖舞春风。", "ctrl_text": "七言绝句"}
{"src_text": "咏骆驼鸟卵", "tgt_text": "有卵大如瓮，中藏不老春。愿将千岁寿，醺及海东人。", "ctrl_text": "五言绝句"}
{"src_text": "宋太祖", "tgt_text": "忆昔陈桥兵变时，欺他寡妇与孤儿。谁知三百馀年后，寡妇孤儿又被欺。", "ctrl_text": "七言绝句"}
{"src_text": "戏题", "tgt_text": "红红白白好花枝，尽被山僧折取归。祇有野薇颜色浅，也来钩惹道人衣。", "ctrl_text": "七言绝句"}
{"src_text": "赠陈克甫诗", "tgt_text": "夜过浮丘月满山，一尊相对坐漫漫。门临大海风涛壮，家有小天星斗寒。", "ctrl_text": "七言绝句"}
{"src_text": "苏长公墨竹", "tgt_text": "黄陵庙前春雨足，湖皋烟树锦模糊。恸天大叹苦无语，二女祠中叫鹧鸪。", "ctrl_text": "七言绝句"}
{"src_text": "联方回诗", "tgt_text": "把酒从来不可期，吾降今日少人知。但看建德安民榜，便是虚翁德政碑。", "ctrl_text": "七言绝句"}
{"src_text": "和汤西楼", "tgt_text": "荣华富贵等浮花，膂力难胜国爪牙。汉世但知光拥立，唐朝谁识?奸邪。绮罗化作春风蝶，弦管翻成夜雨蛙。纵有清漳人去也，碧天难挽紫云车。", "ctrl_text": "七言律诗"}
{"src_text": "古铜器诗", "tgt_text": "模棱难断佞臣头，碎脑翻成百倍忧。解使英雄生胆气，从今不用佩吴钩。", "ctrl_text": "七言绝句"}
{"src_text": "天目山诗", "tgt_text": "天目山前水齧矶，天心地脉露危机。西周浸冷觚棱月，未必迁岐说果非。", "ctrl_text": "七言绝句"}
{"src_text": "赠夏贵", "tgt_text": "自古谁无死，惜公迟四年。问公今日死，何似四年前？", "ctrl_text": "五言绝句"}
{"src_text": "吊夏贵墓", "tgt_text": "享年八十三，而不七十九。呜呼夏相公，万古名不朽！", "ctrl_text": "五言绝句"}
{"src_text": "讥文璧", "tgt_text": "江南见说好溪山，兄也难时弟也难。可惜梅花有心事，南枝向暖北枝寒。", "ctrl_text": "七言绝句"}
{"src_text": "赠虞伯生", "tgt_text": "万世文章凌日表，惊人风采动朝端。穷经白首讨论易，草诏丹墀润色难。忧国泪多双眼暗，归田计早一身安。不堪回首昭陵道，落日西风莎草寒。", "ctrl_text": "七言律诗"}
{"src_text": "访樵隐不遇诗", "tgt_text": "想是朝真去未回，空教人久立丹台。冰盘露冷生琼屑，玄圃春深长碧苔。岩下响知松子落，洞中香是竹花开。拍阑一笑欲归去，海阔天高鹤不来。", "ctrl_text": "七言律诗"}
{"src_text": "集古句", "tgt_text": "翡翠屏风烛影深，良宵一刻值千金。共君今夜不须睡，明日池塘是绿阴。", "ctrl_text": "七言绝句"}
{"src_text": "嘲伯颜", "tgt_text": "百千万定犹嫌少，垛积金银北斗边。可惜太师无运智，不将些子到黄泉。", "ctrl_text": "七言绝句"}
{"src_text": "吊秦王伯颜", "tgt_text": "人臣位极更封王，欲逞聪明乱旧章。一死有谁为孝子？九泉无面见先王。辅秦应已如商鞅，辞汉终难及子房。虎视南人如草芥，天教遗臭在南荒。", "ctrl_text": "七言律诗"}
{"src_text": "嘲时政诗", "tgt_text": "旧省新丞相，新台旧大夫。大夫听子语，丞相爱金珠。", "ctrl_text": "五言绝句"}
{"src_text": "书台门", "tgt_text": "苞苴贿赂尚公行，天下承平得未能。二十四官徒獬豸，越王台上望金陵。", "ctrl_text": "七言绝句"}
{"src_text": "嘲廉访司官", "tgt_text": "解贼一金并一鼓，迎官两鼓一声锣。金鼓看来都一样，官人与贼不争多。", "ctrl_text": "七言绝句"}
{"src_text": "嘲诸司", "tgt_text": "丞相做假钞，舍人做强盗。贾鲁要开河，搅得天下闹。", "ctrl_text": "五言绝句"}
{"src_text": "吊四状元", "tgt_text": "四榜状元逢此日，他年公论定难逃。空令太守提三尺，不见元戎用六韬。元举何如兼善死，公平争似子威高。世间多少偷生者，黄甲由来出俊髦。", "ctrl_text": "七言律诗"}
{"src_text": "嘲杨廉夫", "tgt_text": "竹枝柳枝桃杏花，吹弹歌舞拨琵琶。可怜一个杨夫子，变作江南散乐家。", "ctrl_text": "七言绝句"}
{"src_text": "吊张士诚", "tgt_text": "天星夜落水犀军，又见吴台走鹿群。睥睨金汤空自固，仓皇珠玉竟俱焚。将军只合田横死，国士嗟无豫让闻。风雨年年寒食节，麦盂谁上太妃坟。", "ctrl_text": "七言律诗"}
{"src_text": "不平诗", "tgt_text": "天遣魔军杀不平，不平人杀不平人。不平人杀不平者，杀尽不平方太平。", "ctrl_text": "七言绝句"}
{"src_text": "岳武穆降箕诗", "tgt_text": "百战间关铁马雄，尚馀壮气凛秋风。有时醉倚吴山望，肠断中原一梦中。", "ctrl_text": "七言绝句"}
{"src_text": "玉华山诗", "tgt_text": "玉楼云淡晓光浮，中有飞仙驾鹤游。下界此时方熟睡，谁寻紫气问青牛？", "ctrl_text": "七言绝句"}
{"src_text": "柳杏", "tgt_text": "岸曲纷纷已弄烟，园林点点欲争然。何人折取归深院，两样风光在眼前。", "ctrl_text": "七言绝句"}
{"src_text": "九洞", "tgt_text": "拖露抟风海峤来，觚棱寂寂自楼台。春光不比承平日，泪眼看花荐一杯。", "ctrl_text": "七言绝句"}
{"src_text": "兰渚", "tgt_text": "光转东风弄暖天，永和人物尚依然。谁怜纫佩凄凉客，倚策愁吟楚泽边。", "ctrl_text": "七言绝句"}
{"src_text": "示张唐臣诸人", "tgt_text": "玉皇香案晚朝回，小小星坛向夜开。一炷信香通鼻观，翠鸾飞背酒仙来。", "ctrl_text": "七言绝句"}
{"src_text": "示问行藏者", "tgt_text": "春来看取百花丛，粉白妖红造化功。燕子莺儿休调舌，花残明日起熏风。", "ctrl_text": "七言绝句"}
{"src_text": "享祭降笔", "tgt_text": "生居四代将门家，不幸遭逢被虏拿。死在瓜洲无葬地，幽魂夜夜到长沙。", "ctrl_text": "七言绝句"}
{"src_text": "求仙诗", "tgt_text": "刀笔相从四十年，非非是是万千千。一家富贵千家怨，半世功名百世愆。牙笏紫袍今已矣，芒鞋竹杖任悠然。有人问我蓬莱事，云在青山水在天。", "ctrl_text": "七言律诗"}
{"src_text": "示陈友定", "tgt_text": "将军何事访山家，火冷炉温谩煮茶。若问圣明吾岂敢，止能疗病与驱邪。", "ctrl_text": "七言绝句"}
{"src_text": "题蕉叶诗二首 其一", "tgt_text": "午夜君山玩月回，西邻小圃碧莲开。天风香雾苍华冷，名籍因由问汝来。", "ctrl_text": "七言绝句"}
{"src_text": "题蕉叶诗二首 其二", "tgt_text": "白雪红铅立圣胎，美金花要十分开。好同子往瀛洲看，云在青霄鹤未来。", "ctrl_text": "七言绝句"}
{"src_text": "诗", "tgt_text": "葫芦一个是生涯，閒步人间访酒家。要问狂夫何处住，蓬山洞口有桃花。", "ctrl_text": "七言绝句"}
{"src_text": "聚景园", "tgt_text": "湖上园亭好，重来忆旧游。徵歌调玉树，阅舞按梁州。径狭花迎辇，池深柳拂舟。昔人皆已没，谁与话风流？", "ctrl_text": "五言律诗"}
{"src_text": "全生诗", "tgt_text": "几年兵火接天涯，白骨丛中度岁华。杜宇有冤能泣血，邓攸无子可传家。当时自诧辽东豕，今日翻成井底蛙。一片春光谁是主？野花开满蒺藜沙。", "ctrl_text": "七言律诗"}
{"src_text": "贾生诗", "tgt_text": "漠漠荒郊鸟乱飞，人民城郭叹都非。河沈朽骨何须葬，血污游魂不得归。麦饭无人作寒食，绨袍有泪笑斜晖。生存零落皆如此，但恨平生壮志违。", "ctrl_text": "七言律诗"}
{"src_text": "仙方诗", "tgt_text": "纷纷墓土黄金屑，片片花飞白玉芝。君主一斤臣四两，调和服下即平夷。", "ctrl_text": "七言绝句"}
{"src_text": "晚翠亭诗", "tgt_text": "一径入青松，飞流澹晴绿。道人晚归来，长歌振林谷。山深不知秋，落叶下枯木。须臾翠烟开，月色照綵服。", "ctrl_text": "五言律诗"}
{"src_text": "示周允和", "tgt_text": "苍然耸空碧，指点人不识。我来契宿缘，镌记云根石。", "ctrl_text": "五言绝句"}
{"src_text": "法服歌诀", "tgt_text": "袜履中单黄带先，裙袍蔽膝绶绅连。方心曲领蓝腰带，玉佩丁当冠笏全。", "ctrl_text": "七言绝句"}
{"src_text": "用字谜", "tgt_text": "三山自三山，山山甘倒悬。一月复一月，月月还相连。左右排双羽，纵横列二川。阖家都六口，两口不团圆。", "ctrl_text": "五言律诗"}
{"src_text": "宣城民哭邑令", "tgt_text": "公来何其迟，公去何其速。使我宣城民，何以遂生育？", "ctrl_text": "五言绝句"}
{"src_text": "浮梁民谣", "tgt_text": "桃李阴阴六万家，下居民不识官衙。甘棠喜有千年政，美玉终无一点瑕。", "ctrl_text": "七言绝句"}
{"src_text": "太仓谣", "tgt_text": "打碗花子开，今搬州县来。黄郎屋上走，州县住不久。", "ctrl_text": "五言绝句"}
{"src_text": "书省壁", "tgt_text": "人皆谓我不办事，天下办事有几人？袖里屠龙斩蛟手，埋没青锋二十春。", "ctrl_text": "七言绝句"}
{"src_text": "台温处树旗谣", "tgt_text": "天高皇帝远，民少相公多。一日三遍打，不反待如何？", "ctrl_text": "五言绝句"}
{"src_text": "京师童谣", "tgt_text": "一阵黄风一阵沙，千里万里无人家。回头雪消不堪看，三眼和尚弄瞎马。", "ctrl_text": "七言绝句"}
{"src_text": "松江谣", "tgt_text": "满城都是火，府官四散躲。城里无一人，红军府上坐。", "ctrl_text": "五言绝句"}
{"src_text": "嘲许敬仁", "tgt_text": "祭酒许敬仁，入门鞑靼唤。出门传圣旨，口口称先人。", "ctrl_text": "五言绝句"}
{"src_text": "羊儿年谣", "tgt_text": "富汉莫起楼，贫汉莫起屋。但看羊儿年，便是吴家国。", "ctrl_text": "五言绝句"}
{"src_text": "陆贽", "tgt_text": "诏下山东感泣来，谪归门巷锁苍苔。奉天以后谁持笔，不用当时陆九才。", "ctrl_text": "七言绝句"}
{"src_text": "宋宫人王婉容", "tgt_text": "贞烈那堪黠虏求，玉颜甘没塞垣秋。孤坟若是邻青冢，地下昭君见亦羞。", "ctrl_text": "七言绝句"}
{"src_text": "黄华墨竹", "tgt_text": "湖州再变到黄华，两竹离披自一家。万斛颠风掣旗脚，军民吹屈最高牙。", "ctrl_text": "七言绝句"}
{"src_text": "王澹游墨竹", "tgt_text": "阴阴密叶铁钩锁，淡淡疏柯水玉簪。客向流离浑老尽，临风题笔望江南。", "ctrl_text": "七言绝句"}
{"src_text": "题王澹游岁寒三友图卷", "tgt_text": "房山仙人清似水，醉倚长松吹玉笙。梅花如雪孤凤冷，明月丹霄天籁生。", "ctrl_text": "七言绝句"}
{"src_text": "是春久阙膏泽而连日大风不见天日晚登西皋归而有作", "tgt_text": "风霾连昼夕，登临望还迷。空馀衔山日，隐隐留清辉。周嫠不恤纬，鲁女争忧葵。曳杖归去来，且掩荒园扉。", "ctrl_text": "五言律诗"}
{"src_text": "封龙十咏 其十 敬斋祠", "tgt_text": "桂树徒芬芳，祠宇亦荒废。弦歌无馀响，香火谁复继。前修日以远，令人发深喟。举觞酹飞泉，悲风起横吹。", "ctrl_text": "五言律诗"}
{"src_text": "夏夜即事", "tgt_text": "未遂平生志，求田拟种瓜。天游华表鹤，井坐子阳蛙。世事一场梦，俗情三月花。兴亡天不问，阅尽几年华。", "ctrl_text": "五言律诗"}
{"src_text": "次鄂屯遂初韵", "tgt_text": "沧海终成陆，灵椿会有秋。百年真梦境，八表欲神游。恶木除难尽，惊波逝不留。年来万事懒，直拟付休休。", "ctrl_text": "五言律诗"}
{"src_text": "次韵荅王仲安", "tgt_text": "林宗自忧世，宋玉祇悲秋。病鹤尘中老，冥鸿天外游。羡君巳超逸，愧我尚迟留。不为西风起，莼鲈兴未休。", "ctrl_text": "五言律诗"}
{"src_text": "病中斋居杂诗次和仲韵 其一", "tgt_text": "深居苦羸疾，谁与破愁颜。世态浮云外，交情暮两间。襟怀期齐月，胸次要全山。梦寐神峰久，何时恣往还。", "ctrl_text": "五言律诗"}
{"src_text": "病中斋居杂诗次和仲韵 其三", "tgt_text": "静中观四子，掩卷慕朱公。所幸斯文在，殊非吾道穷。众星元拱北，万水自朝东。远意无人会，芳樽谁与同。", "ctrl_text": "五言律诗"}
{"src_text": "病中斋居杂诗次和仲韵 其四", "tgt_text": "故人南郡去，高隐近隆中。雅志希前哲，深惭接下风。疏狂聊自适，衰懒欲谁同。且莫鲸吞惯，床头酒易空。", "ctrl_text": "五言律诗"}
{"src_text": "清明日大雪饮斋中", "tgt_text": "不愁饥苦互相侵，念此愆阳与伏阴。饮系经纶须畅饮，斟存燮理要平斟。舞雩自有春风乐，茅屋难忘魏阙心。杯酒空持讵能醉，商歌聊尔发悲吟。", "ctrl_text": "七言律诗"}
{"src_text": "次李枢判容安亭诗韵五首 其一", "tgt_text": "问舍求田计未成，登临搔首愧平生。联名丹阙浑无望，招隐洪崖久寄声。短笛长歌樵牧事，浮云流水古今情。相君许借容安住，拟向南阳约孔明。", "ctrl_text": "七言律诗"}
{"src_text": "次李枢判容安亭诗韵五首 其二 李公见和复次答之", "tgt_text": "少年学道竟何成，章句区区已半生。不向静深观物理，却从摇落听秋声。过门载酒乡贤意，授室传经邑宰情。从此嘉阳风景别，太行山色看增明。", "ctrl_text": "七言律诗"}
{"src_text": "次李枢判容安亭诗韵五首 其三 奉寄仲章兄", "tgt_text": "世事悠悠岂易量，眼中存没几参商。诗书有得将谁语，菽水无从亦自伤。春色池塘想同梦，暮云楼阁渺相望。何时樽酒篷窗底，风雨潇潇夜对床。", "ctrl_text": "七言律诗"}
{"src_text": "次李枢判容安亭诗韵五首 其四 寓馆秋日即事", "tgt_text": "多病筋骸久痹顽，柴荆终昼掩重关。诗书讵可资耕钓，杖屦元非绝往还。莫遣浮云蔽白日，尽教秋色对南山。平生愿学程夫子，惭愧春风满座间。", "ctrl_text": "七言律诗"}
{"src_text": "次李枢判容安亭诗韵五首 其五 和王尚书独坐诗韵", "tgt_text": "栖迟蓬荜养慵疏，虚室焚香静掩书。坐进工夫元自尔，心斋意味果何如。圣贤名世几千载，皇极经年十万馀。至理悠然与心会，恍疑身在先天初。", "ctrl_text": "七言律诗"}
{"src_text": "尊兄仲举父典教石州乡郡", "tgt_text": "纷纷世累苦相牵，抚事悲歌惜壮年。卜隐未成长往计，伤时空赋远游篇。林宗雅志伊谁识，张翰孤怀亦自贤。见说家山风物好，几时同倚暮云巅。", "ctrl_text": "七言律诗"}
{"src_text": "次韵答友见赠", "tgt_text": "高山流水趣何深，万古千秋一素琴。白石清泉成雅志，光风齐月负初心。伏龙应羡云生谷，独鹤不惊鸦满林。无用野夫宜揣分，商家元自有甘霖。", "ctrl_text": "七言律诗"}
{"src_text": "和仲弟生朝", "tgt_text": "兄弟趍庭雁影翩，祗今痴绝尚依然。竞阴莫废经纶业，爱日当知喜惧年。颜乐自怜乖夙志，南陔谁解补遗篇。几时得遂求田计，晨夕相将理断编。", "ctrl_text": "七言律诗"}
{"src_text": "饶阳小山诗卷", "tgt_text": "胸中有全山，华嵩亦自小。孤坐对嵓姿，肝肠倚天表。", "ctrl_text": "五言绝句"}
{"src_text": "冬日斋居杂诗 其一", "tgt_text": "忆昔趍庭讲诵初，慨然不复向迷途。只今回首还思省，力学工夫尚尔疏。", "ctrl_text": "七言绝句"}
{"src_text": "冬日斋居杂诗 其二", "tgt_text": "千载传心百世师，周程授受想当时。乾坤万古春风在，空向篷窗事仰思。", "ctrl_text": "七言绝句"}
{"src_text": "冬日斋居杂诗 其三", "tgt_text": "生平不见李延平，俛首孳孳亦谩生。每诵斯言多感慨，区区辛苦竟何成。", "ctrl_text": "七言绝句"}
{"src_text": "冬日斋居杂诗 其四", "tgt_text": "拥彗抠衣志未酬，哲人已矣更何求。微言尚省蒙私淑，愿得终身事远游。", "ctrl_text": "七言绝句"}
{"src_text": "冬日斋居杂诗 其五", "tgt_text": "圣门道大若天然，小智区区见自偏。谩抱遗编时自惜，光阴去矣又中年。", "ctrl_text": "七言绝句"}
{"src_text": "文山隐居诗卷", "tgt_text": "西山缘底澹无姿，便拟从君问所知。告我云烟最佳处，眼中连栋有深期。", "ctrl_text": "七言绝句"}
{"src_text": "子温贤友临别求言不容以病废辞勉书二诗为赠后篇兼简王君仪伯一笑 其一", "tgt_text": "平生踪迹叹孤危，尚友千年谩所思。才气如君更知己，可能分手易前期。", "ctrl_text": "七言绝句"}
{"src_text": "子温贤友临别求言不容以病废辞勉书二诗为赠后篇兼简王君仪伯一笑 其二", "tgt_text": "谁遣林宗解隐忧，更堪摇落对清秋。凭君寄问观光客，底事哦诗拟四愁。", "ctrl_text": "七言绝句"}
{"src_text": "和杜才卿韵", "tgt_text": "病躯疏散愧非才，只办求田问舍来。说似幽花应解语，为谁零落为谁开。", "ctrl_text": "七言绝句"}
{"src_text": "寿李翁八十诗 其一", "tgt_text": "洛畴五福古难并，四福还因好德生。开秩九龄从此始，更期寿域看升平。", "ctrl_text": "七言绝句"}
{"src_text": "寿李翁八十诗 其二", "tgt_text": "馀庆悬知积德深，昭昭神理古犹今。寄言戏綵贤孙子，食息无忘爱日心。", "ctrl_text": "七言绝句"}
{"src_text": "寿李翁八十诗 其三", "tgt_text": "近亲自合存忠养，涉世高年亦我师。平昔行窝还有几，并留陈迹记它时。", "ctrl_text": "七言绝句"}
{"src_text": "杏花始开连日大风不获一赏晨起携筇往观之归而小酌得三绝句 其二", "tgt_text": "白白红红春意深，恶风吹折五更心。化工自与时消息，莫负清吟酒满斟。", "ctrl_text": "七言绝句"}
{"src_text": "友人西城探梅折一枝来赠求诗为赋二首 其一", "tgt_text": "愁烟苦雾锁春光，谁遣边城有艳阳。珍重故人相赠意，可无佳句为平章。", "ctrl_text": "七言绝句"}
{"src_text": "友人西城探梅折一枝来赠求诗为赋二首 其二", "tgt_text": "俗草凡花久乱真，小窗惊见一枝春。凭君欲问调羹信，只恐幽香不认人。", "ctrl_text": "七言绝句"}
{"src_text": "别赋一首", "tgt_text": "铁石心肠冰玊姿，此生惟许岁寒知。兴来欲草梅花赋，不解能书婉媚词。", "ctrl_text": "七言绝句"}
{"src_text": "元冥曲", "tgt_text": "元冥启芳籍，化机动元英。六华凝中素，一气分太清。涵养成佳实，味之以和羹。硕果如不食，剥尽还复生。", "ctrl_text": "五言律诗"}
{"src_text": "清平调三首 其一", "tgt_text": "武皇开宴影娥池。侍宴阿娇新宠时。金屋春深扶醉起，鸾鸣花底日迟迟。", "ctrl_text": "七言绝句"}
{"src_text": "清平调三首 其二", "tgt_text": "帘外宫娥舞袖来。霓旌双引出蓬莱。一泓仙掌金茎露，分赐群臣七宝杯。", "ctrl_text": "七言绝句"}
{"src_text": "清平调三首 其三", "tgt_text": "两院东风飘紫霞。天香飞落上林花。恩疏不见龙舆过，望断长门日又斜。", "ctrl_text": "七言绝句"}
{"src_text": "效八音体送李状元一初提学浙江", "tgt_text": "金闺早通籍，石渠待校书。丝纶阁中客，竹简犹卷舒。匏瓜岂终系，土宇今晏如。革化自君始，木铎扬名誉。", "ctrl_text": "五言律诗"}
{"src_text": "追和文山青原诗柬陈村民寄谢禅林诸友 其一", "tgt_text": "晓行金粟地，袖拂绿萝烟。水出源头活，峰回树顶圆。因君寄高兴，来此洗尘缘。唯有山中客，犹书甲子年。", "ctrl_text": "五言律诗"}
{"src_text": "追和文山青原诗柬陈村民寄谢禅林诸友 其二", "tgt_text": "昔人吟咏处，醉草动春蛇。岩石曾为供，溪毛可荐茶。荆留千岁树，桂老九秋花。欲结渊明社，重来惠远家。", "ctrl_text": "五言律诗"}
{"src_text": "中秋对月有怀 其一", "tgt_text": "凉夜金波动，秋空玉镜飞。山河移素影，霄汉出清辉。照席蟾蜍近，传书鸿雁稀。更阑犹梦见，天上看花归。", "ctrl_text": "五言律诗"}
{"src_text": "中秋对月有怀 其二", "tgt_text": "镜里秋容好，岩前爽气佳。素娥元有药，老桂又开花。对影心犹壮，观花鬓未华。有怀瀛海客，直欲泛灵槎。", "ctrl_text": "五言律诗"}
{"src_text": "题罗用和老人赐帛诗", "tgt_text": "天子嘉耆德，推恩及老成。霜纨题御赐，春綵拜亲荣。寒谷初回暖，荒城未解兵。园黄岂终隐，徵起见升平。", "ctrl_text": "五言律诗"}
{"src_text": "九日偕丘世杰俊宾吴文泰吴仲诚高崇德游石砻 其一", "tgt_text": "苍壁泻飞瀑，虚亭看挂川。寒声洒松雪，暝色带萝烟。银汉空中落，玉虹岩际悬。壮观逢九日，与子乐盘旋。", "ctrl_text": "五言律诗"}
{"src_text": "九日偕丘世杰俊宾吴文泰吴仲诚高崇德游石砻 其二", "tgt_text": "登临无好句，猿鸟笑人来。良友文皆杰，诸生俊有才。起予诗迭和，迎客菊初开。乔木凋零尽，日斜孤鹤回。", "ctrl_text": "五言律诗"}
{"src_text": "九日谩兴二首 其一", "tgt_text": "佳节动高兴，凭陵翠巘孤。山河千里异，风雨满城无。松下豺犹祭，云中雁自呼。未能酬酩酊，且复立斯须。", "ctrl_text": "五言律诗"}
{"src_text": "九日谩兴二首 其二", "tgt_text": "矫矫云间鹄，悠悠溪上鸥。芦花两岸雪，枫叶一江秋。客路从飘泊，浮生任去留。几时将凤管，拂袖过瀛洲。", "ctrl_text": "五言律诗"}
{"src_text": "题洗耳亭", "tgt_text": "路入青原去，停骖洗耳亭。偶闻徵隐逸，来此濯清泠。问法黄龙在，吟诗白鹤听。巢由不可见，松月满窗棂。", "ctrl_text": "五言律诗"}
{"src_text": "读书台", "tgt_text": "晓上读书台，台高接上台。书生灯火梦，丞相衮衣来。山色看还近，松阴扫不开。倚阑吟眺处，独鹤暮飞回。", "ctrl_text": "五言律诗"}
{"src_text": "白鹭洲", "tgt_text": "吉士长怀古，来游白鹭洲。波分孤屿出，沙带一江流。渔火枫桥夜，书声竹院秋。矶头明月上，吟望意悠悠。", "ctrl_text": "五言律诗"}
{"src_text": "鲁公祠", "tgt_text": "鲁国祠堂在，螺川古驿东。吉人思别驾，唐史具孤忠。础润香芹雨，廊回古柏风。我来拜公像，肃肃仰冥鸿。", "ctrl_text": "五言律诗"}
{"src_text": "青螺峰", "tgt_text": "螺峰临北渚，千古画屏开。瞰水青涵影，浮空翠作堆。江流如变酒，山好若为杯。有客吟招隐，灵泉松下来。", "ctrl_text": "五言律诗"}
{"src_text": "寄德安县尉刘麟纪", "tgt_text": "千里浔阳客，青衫泪未乾。琵琶秋月白，芦荻晓霜寒。感慨悲王粲，登临忆谢安。风尘满江右，何处觅渔竿。", "ctrl_text": "五言律诗"}
{"src_text": "以和靖处士疏影横斜水清浅暗香浮动月黄昏两句为韵赋诗十四首 其一", "tgt_text": "江上逢花处，山阴飞雪初。人怜孤树瘦，春寄一枝疏。澹白流纤月，芳魂返太虚。遥思林下路，和靖苦吟馀。", "ctrl_text": "五言律诗"}
{"src_text": "以和靖处士疏影横斜水清浅暗香浮动月黄昏两句为韵赋诗十四首 其二", "tgt_text": "孤山乘兴来，晚岁入佳境。云树栖鸐翎，冰梢挂蟾影。倚看醉眼醒，梦觉吟魂冷。日夕重相思，幽怀长耿耿。", "ctrl_text": "五言律诗"}
{"src_text": "以和靖处士疏影横斜水清浅暗香浮动月黄昏两句为韵赋诗十四首 其三", "tgt_text": "美人何契阔，一见即留情。翠袖凌风薄，琼裾曳雪轻。寒烟脩竹外，流水小桥横。殊觉芳容瘦，不知华发生。", "ctrl_text": "五言律诗"}
{"src_text": "以和靖处士疏影横斜水清浅暗香浮动月黄昏两句为韵赋诗十四首 其四", "tgt_text": "长忆携壶去，西湖处士家。冻云低老树，残雪落疏花。深谷溪流远，空林石径斜。亭前放鹤处，吟思绕天涯。", "ctrl_text": "五言律诗"}
{"src_text": "以和靖处士疏影横斜水清浅暗香浮动月黄昏两句为韵赋诗十四首 其五", "tgt_text": "鹤去野亭空，松门傍湖水。扫雪坐荒苔，临风嗅寒蕊。折花兴何长，得句心自喜。把酒酬诗仙，山中白云起。", "ctrl_text": "五言律诗"}
{"src_text": "以和靖处士疏影横斜水清浅暗香浮动月黄昏两句为韵赋诗十四首 其六", "tgt_text": "白云长不扫，绿萼笑相迎。倚树怀中素，携香觉太清。江南春较早，林下雪初晴。欲折无来使，凭谁寄远情。", "ctrl_text": "五言律诗"}
{"src_text": "以和靖处士疏影横斜水清浅暗香浮动月黄昏两句为韵赋诗十四首 其七", "tgt_text": "千里忆佳人，芳情寄来远。林杪雪华深，枝头春色浅。穿云苔径萦，傍水柴门掩。不惜山路遥，携壶临绝巘。", "ctrl_text": "五言律诗"}
{"src_text": "以和靖处士疏影横斜水清浅暗香浮动月黄昏两句为韵赋诗十四首 其八", "tgt_text": "绝巘路崎岖，跻攀坐来暂。树压翠岩幽，香通萝壁暗。客笑雀喧枝，樵归花插担。落日兴犹酣，停杯倚云瞰。", "ctrl_text": "五言律诗"}
{"src_text": "以和靖处士疏影横斜水清浅暗香浮动月黄昏两句为韵赋诗十四首 其九", "tgt_text": "一树轻冰冻，满林疏蕊香。殷勤托花讯，惆怅惜年芳。远寺钟声寂，高楼角韵长。有怀不可见，寤寐意难忘。", "ctrl_text": "五言律诗"}
{"src_text": "以和靖处士疏影横斜水清浅暗香浮动月黄昏两句为韵赋诗十四首 其十", "tgt_text": "元猿吟庾岭，白雁过罗浮。倚竹凝朝望，看花带暮愁。丰神何洒落，贞节自清幽。酌酒芳林下，酣歌兴未休。", "ctrl_text": "五言律诗"}
{"src_text": "以和靖处士疏影横斜水清浅暗香浮动月黄昏两句为韵赋诗十四首 其十一", "tgt_text": "行行过驿亭，历历游仙洞。白鹤羽毛翻，玉龙鳞甲动。花间壶再倾，石上琴三弄。回首隔风尘，思君入清梦。", "ctrl_text": "五言律诗"}
{"src_text": "以和靖处士疏影横斜水清浅暗香浮动月黄昏两句为韵赋诗十四首 其十二", "tgt_text": "思君在何方，昨夜花初发。渺渺树间云，娟娟枝上月。素辉寒玉肌，清气冷冰骨。应笑桃李颜，繁华觉消歇。", "ctrl_text": "五言律诗"}
{"src_text": "以和靖处士疏影横斜水清浅暗香浮动月黄昏两句为韵赋诗十四首 其十三", "tgt_text": "粲粲仙妃降，盈盈倚靓妆。香纫青玉佩，光冷素霓裳。疏蕊欺霜白，芳心蕤蜡黄。雨馀花湿处，疑是泣英皇。", "ctrl_text": "五言律诗"}
{"src_text": "以和靖处士疏影横斜水清浅暗香浮动月黄昏两句为韵赋诗十四首 其十四", "tgt_text": "自昔皇英去，谁招花底魂。数声云外角，一酹月中尊。雪皓山阴霁，云黄野色昏。忽传芳信至，初旭散东园。", "ctrl_text": "五言律诗"}
{"src_text": "溪梅", "tgt_text": "几树临寒碧，疏疏花满溪。皱波涵影瘦，攲岸压枝低。月上推篷见，云深去棹迷。颇怀过剡曲，乘兴绕芳堤。", "ctrl_text": "五言律诗"}
{"src_text": "岭梅", "tgt_text": "岭头春意早，疏蕊腊前开。使节停云望，樵歌出洞来。穿花羸马过，抱树冷猿哀。传语罗浮客，新诗早寄回。", "ctrl_text": "五言律诗"}
{"src_text": "梅林", "tgt_text": "寻芳临晚渡，停棹入寒林。雪里孤村近，花间一径深。隔花人唤酒，倚树客听琴。烟寺昏钟动，归来香满襟。", "ctrl_text": "五言律诗"}
{"src_text": "梅洞", "tgt_text": "岩谷云深处，冬暄花正开。香随微雪落，讯逐早春回。白鹿衔花去，元猿抱子来。仙人招我隐，倚树独徘徊。", "ctrl_text": "五言律诗"}
{"src_text": "梅魂", "tgt_text": "缥缈烟尘外，思君不见君。神游枝上月，梦绕树间云。素顶三花聚，元精一气分。氤氲招不得，化作雪纷纷。", "ctrl_text": "五言律诗"}
{"src_text": "梅讯", "tgt_text": "岁晏无消息，此时芳讯通。初传远信至，如见美人同。枝上喧林鹊，雪中来塞鸿。关山今夜梦，和月到房栊。", "ctrl_text": "五言律诗"}
{"src_text": "野梅", "tgt_text": "郊外一枝雪，村边十月春。行吟逢处士，索笑向佳人。茅屋寒烟外，板桥流水滨。欲乘芳兴去，云树隔嶙峋。", "ctrl_text": "五言律诗"}
{"src_text": "梅树", "tgt_text": "南昌千载树，屹立出凡尘。人想邑中尉，仙留世外身。清癯孤鹤骨，夭矫半龙鳞。拟挂一壶酒，倚歌招子真。", "ctrl_text": "五言律诗"}
{"src_text": "梅根", "tgt_text": "孤根培厚地，春意在东原。蟠屈龙形古，发生阳气温。冰坚凝体魄，雪净返精魂。大本深含蓄，严冬花正繁。", "ctrl_text": "五言律诗"}
{"src_text": "梅龙", "tgt_text": "千年一老树，瘦骨似蟠龙。玉爪冰霜合，翠鳞苔藓封。罗浮云里见，夏禹庙中逢。乘取臞仙驾，飞光来九重。", "ctrl_text": "五言律诗"}
{"src_text": "梅蕊", "tgt_text": "轻冰融冻蕊，点缀见仙姝。色润蓝田玉，光浮合浦珠。枝头带蟾影，花底露蜂须。此日相看处，芳容何太癯。", "ctrl_text": "五言律诗"}
{"src_text": "梅英", "tgt_text": "霏霏含玉齿，粲粲出琼英。春色梢头见，阳和根底生。终身守贞白，芳气得轻清。隐若飞仙佩，飘翩来上京。", "ctrl_text": "五言律诗"}
{"src_text": "梅萼", "tgt_text": "冻萼凝芳思，空山见美人。冰姿含翠靥，玉齿粲朱唇。结蒂栖香雪，缀枝迎早春。醉看开也未，微笑问花神。", "ctrl_text": "五言律诗"}
{"src_text": "梅香", "tgt_text": "琼树流清气，花飘晴雪香。暗凝翠云袖，微袭紫罗囊。旖旎来东阁，芬菲满洞房。酒酣三嗅醒，吟断月昏黄。", "ctrl_text": "五言律诗"}
{"src_text": "梅仁", "tgt_text": "佳实存芳核，中含元气清。阳生春欲动，甲拆暖初萌。雪后孤根发，年深老干成。长留酸一点，金鼎待和羹。", "ctrl_text": "五言律诗"}
{"src_text": "梅影", "tgt_text": "江碧涵疏影，飘萧宛不群。斜横半窗月，低转一帘云。昼扫尘无迹，阴移篆有文。常随芳质见，隐映雪缤纷。", "ctrl_text": "五言律诗"}
{"src_text": "奉寄陈进士村民 其一", "tgt_text": "不见镜中石，遥思枕上峰。景星光欲聚，夜雪兴偏浓。著述编新草，吟哦对古松。华嵩归隐处，云树几千重。", "ctrl_text": "五言律诗"}
{"src_text": "奉寄陈进士村民 其二", "tgt_text": "旧种庭前竹，旋看新笋生。春深翡翠合，日静凤凰鸣。常有凌云气，兼留避俗名。希君保贞操，托此寄中情。", "ctrl_text": "五言律诗"}
{"src_text": "哭雩都县尹沈宗臣父子死节", "tgt_text": "侃侃雩都令，情深入梦思。大儿同死节，慈母痛生离。犹想之官日，空怜骂贼时。欲持一杯酒，遥酹郁孤祠。", "ctrl_text": "五言律诗"}
{"src_text": "祭石桥先妣墓诗", "tgt_text": "哀哀竟何恃，悲痛彻心肝。墓树春云暗，阶苔宿雨残。泪随流水注，食为禁烟寒。肠断思亲处，鹃啼乔木端。", "ctrl_text": "五言律诗"}
{"src_text": "祭石屋先人墓诗", "tgt_text": "早岁自失怙，忧怀不尽言。养惭乌返哺，祭效獭衔恩。陟岵悲风起，瞻茔佳气存。永言思罔极，垂白哭秋原。", "ctrl_text": "五言律诗"}
{"src_text": "水溢芙蓉沼", "tgt_text": "雨过芳池满，芙蓉照绿波。双鸳香里浴，孤凤镜中过。独步承恩重，多情奈妒何。采花休采菂，心苦感怀多。", "ctrl_text": "五言律诗"}
{"src_text": "织锦窦家妻", "tgt_text": "璇玑初织锦，寄与窦将军。思报七襄日，裁成五色云。帛书断归信，绮字缀回文。洒尽行行泪，何时一见君。", "ctrl_text": "五言律诗"}
{"src_text": "关山别浪子", "tgt_text": "关山路难越，荡子去何之。花落愁飘泊，月明伤别离。星河鹊飞夜，风雪雁来时。迢递年华晚，寒衣寄与谁。", "ctrl_text": "五言律诗"}
{"src_text": "风月守空闺", "tgt_text": "惊风开绣幕，新月照罗帏。玉树鸣清籁，珠帘捲素辉。砧声敲杵急，灯烬落花微。今夜思君梦，应随黄鹄飞。", "ctrl_text": "五言律诗"}
{"src_text": "恒敛千金笑", "tgt_text": "蛾眉常恐妒，敛笑出妆台。貌好曾承宠，恩深翻见猜。自怜金屋贮，不见翠华来。飞阁香尘满，青鸾去不回。", "ctrl_text": "五言律诗"}
{"src_text": "盘龙随镜隐", "tgt_text": "尘匣初开处，镜中龙影蟠。剑飞秋水底，月出暮云端。绝色愁花妒，清光照胆寒。一从君去后，懒向玉台看。", "ctrl_text": "五言律诗"}
{"src_text": "飞魂同夜鹊", "tgt_text": "惊魂长不定，夜鹊绕枝同。闻在交河壮，还来辽海东。凄风动帘幕，残月入房栊。喜报归期近，那知是梦中。", "ctrl_text": "五言律诗"}
{"src_text": "倦寝听晨鸡", "tgt_text": "妾睡何曾着，俄闻唱晓鸡。有怀思远道，自分守中闺。近户明星烂，空梁落月低。常时惊妾梦，多是四更啼。", "ctrl_text": "五言律诗"}
{"src_text": "暗牖悬蛛网", "tgt_text": "绮阁凝尘网，纵横缀琐扉。愁牵千缕乱，恨结一丝微。当户蟏蛸坠，穿帘熠耀飞。如何解愁绪，窗下理金徽。", "ctrl_text": "五言律诗"}
{"src_text": "空梁落燕泥", "tgt_text": "空梁巢紫燕，长日落香泥。点污琴书满，飞来帘幕低。双归寻旧垒，对舞向中闺。尘迹无人扫，黄昏深院迷。", "ctrl_text": "五言律诗"}
{"src_text": "前年过代北", "tgt_text": "闻渡桑乾碛，前年出塞时。马行边雪远，雁过岭云迟。寒恐貂裘敝，时将鸳枕攲。关山消息断，日日望归期。", "ctrl_text": "五言律诗"}
{"src_text": "今岁往辽西", "tgt_text": "驱车又出塞，今岁过辽西。霜落彫弓动，云横玉帐低。征鸿音讯杳，飞蝶梦魂迷。欲寐还惊起，门前闻马嘶。", "ctrl_text": "五言律诗"}
{"src_text": "一去无消息", "tgt_text": "昔别今几载，自怜桃李颜。相思万里隔，不见一书还。流水去不返，浮云那可攀。殷勤托春雁，遥寄玉连环。", "ctrl_text": "五言律诗"}
{"src_text": "奉贺苏公早朝之作", "tgt_text": "玉笋班齐拜紫宸，金銮光动照青春。六符长见台阶正，万岁初开寿域新。隐隐晴空来凤吹，霏霏香雾绕龙鳞。彤庭锡宴承天宠，传得宫花赐近臣。", "ctrl_text": "七言律诗"}
{"src_text": "奉同刘进士嗛游衡岳登祝融峰", "tgt_text": "丹凤飞来南斗旁，祝融灵迹在衡阳。海波浴日五峰曙，石洞栖云六月凉。虞舜南巡留瑞气，魏仙内鍊有神方。龙飞九五临宸极，将见朱陵降百祥。", "ctrl_text": "七言律诗"}
{"src_text": "分题得东山送赵原善之金陵", "tgt_text": "亭亭秀色出芙蓉，紫翠浮峦势若龙。雨过孤云来远岫，霞迎初日转高峰。烧丹未就杨仙术，著屐先追谢傅踪。早晚金陵望佳气，携书好去上东封。", "ctrl_text": "七言律诗"}
{"src_text": "题罗朝阳旸谷丹室", "tgt_text": "日出东窗飞彩霞，初升顶上聚三花。鼎含真火一元气，炉养仙房九转砂。沧海波中产珠树，扶桑枝上吐金芽。何时参透长生术，来访罗浮处士家。", "ctrl_text": "七言律诗"}
{"src_text": "同陆书隐范君平和伯长客中端午韵", "tgt_text": "诗怀自许吞江水，酒面犹堪晕夕阳。共欲奔驰成底事，各相慰藉是他乡。沧浪意远蘋花老，菰黍清香楚客狂。且向危楼拚一醉，竹床不记卧三湘。", "ctrl_text": "七言律诗"}
{"src_text": "前御史杨元诚辞官归第御书山居二字赐之公卿大夫赋诗以荣其归余访旧万松山拜观宸翰及诸吟卷席间以重来休沐地真作野人居分韵得居字", "tgt_text": "解绶归来继二疏，赐金留得起山居。天书藻翰犹飞动，云卧松巢任卷舒。亭倚孤山初放鹤，座临西涧静观鱼。飞来灵鹫多佳气，长日相看乐有馀。", "ctrl_text": "七言律诗"}
{"src_text": "读通鉴纲目", "tgt_text": "书法麟经述作成，奸邪胆落鬼神惊。帝王著统三纲正，甲子编年万目明。春日丽天光炳焕，秋霜肃墅气澄清。遂令览者无遗恨，如镜悬空似水平。", "ctrl_text": "七言律诗"}
{"src_text": "奉陪苏参政杨御史宴冷泉亭苏公有诗次韵呈上", "tgt_text": "涧水泠泠冰雪流，波涵瓦影一亭幽。坐临石磴瑶琴响，环绕山门玉带留。白傅风流碑尚在，苏公文采句难酬。醉来倚树漱寒碧，洞口元猿吟未休。", "ctrl_text": "七言律诗"}
{"src_text": "上苑梅", "tgt_text": "太液池边柳未芽，上林梅萼又开花。霓旌绕树龙舆过，仙仗临轩羯鼓挝。晴雪微飘丹凤阁，香风暗度玉皇家。洪钧散作人间瑞，三白交辉见岁华。", "ctrl_text": "七言律诗"}
{"src_text": "玉堂梅", "tgt_text": "翰林夜直对臞仙，月上南枝香暗传。雪片飞花迎腊瑞，冰容倚树带春妍。词臣题处称魁品，学士簪来集御筵。归到琐窗清不寐，花边呵冻写鸾笺。", "ctrl_text": "七言律诗"}
{"src_text": "山馆梅", "tgt_text": "客里梅花惊岁晏，几枝疏蕊澹相看。广平赋罢初归第，和靖吟馀独倚阑。帘外玲珑冰柱冻，窗前洒落雪华寒。风檐终日思君处，折寄凭谁为问安。", "ctrl_text": "七言律诗"}
{"src_text": "林下梅", "tgt_text": "冰为肌骨玉为神，林下归来见美人。冷眼笑看千树雪，含情欲赠一枝春。花飘萝径留芳迹，诗刻苔碑生绿尘。落日孤坟吟眺苦，仙魂犹想绕湖滨。", "ctrl_text": "七言律诗"}
{"src_text": "竹外梅", "tgt_text": "溪上看来兴潇洒，月中照见影横斜。连枝微带几点雪，隔叶初开三两花。蟾映寒光金琐碎，鸥翻晴羽翠交加。此君有约寻仙友，因过孤山处士家。", "ctrl_text": "七言律诗"}
{"src_text": "水驿梅", "tgt_text": "官亭芳树倚寒江，琼蕊疏疏映琐窗。停棹晚看花发少，开轩时有雁来双。一枝春到书先寄，千里使还心已降。尽日凭阑酣咏久，香浮绿萼酒盈缸。", "ctrl_text": "七言律诗"}
{"src_text": "镜中梅", "tgt_text": "玉台明月出云端，照见芳姿雪色寒。影动冰轮来舞鹤，香浮银阙现飞鸾。翠蛾淡扫簪花对，素靥新匀倚树看。遥想含章檐下见，寿阳初起晓妆残。", "ctrl_text": "七言律诗"}
{"src_text": "江路梅", "tgt_text": "白云浦口舣舟来，冷蕊迎人一笑开。老鹤啄冰飞不去，轻鸥带雪立相猜。歌残芳树笛初弄，兴尽中流棹又回。一带寒沙香满路，波涵月影雁声哀。", "ctrl_text": "七言律诗"}
{"src_text": "溪桥梅", "tgt_text": "清溪有客偶相招，步屧微吟过画桥。花覆石阑晴雪坠，香浮冰涧冻云飘。水边人立停兰棹，树下仙迎吹玉箫。不见当年题柱者，担头折得唱归樵。", "ctrl_text": "七言律诗"}
{"src_text": "月下梅", "tgt_text": "月底初开琼蕊香，枝头低转玉蟾光。当筵太白停杯问，对阙素娥涵镜妆。望断清辉楚天远，寄来绿萼陇云长。关山千里遥相忆，不觉新添两鬓霜。", "ctrl_text": "七言律诗"}
{"src_text": "雪里梅", "tgt_text": "六出花飞春满原，孤根香动月当门。冷凝玉蕊初飞白，冻折琼枝欲断魂。授简梁园催泛蚁，停鞭庾岭倦听猿。思君不见年将暮，回首相看雪正繁。", "ctrl_text": "七言律诗"}
{"src_text": "对梅 其一", "tgt_text": "晴檐一笑问逋仙，青眼相看玉树前。呵笔沈吟倚东阁，停杯惜别向芳筵。素心知己长相忆，白发催人祗自怜。漫写老怀惊岁暮，遥传芳讯及春先。", "ctrl_text": "七言律诗"}
{"src_text": "对梅 其二", "tgt_text": "吟断寒檐月一枝，彩毫呵冻兴来时。折花庾岭封题后，踏雪灞桥归咏迟。铁石心肠千载赋，古今香影一联诗。高歌谁继群贤作，独对孤芳有所思。", "ctrl_text": "七言律诗"}
{"src_text": "爱梅", "tgt_text": "孤山亭榭倚湖边，长日对花真可怜。照水丰姿何皎洁，隔林芳态自清妍。与花为友心偏喜，得句惊人世共传。玉色冰肌两奇绝，皎如鹤立玉阶前。", "ctrl_text": "七言律诗"}
{"src_text": "寻梅", "tgt_text": "江皋行遍陟崔嵬，忽有香从何处来。一树冲寒冰萼破，数枝迎瑞雪花开。美人既见倾怀喜，佳友相逢尽醉回。野路酣歌明月上，怜君欲去又徘徊。", "ctrl_text": "七言律诗"}
{"src_text": "落梅", "tgt_text": "何人吹彻玉参差，点点飞花入酒卮。轻拂苔阶晴雪满，斜飘芳屋白云垂。香魂此日随流水，芳讯几时来故枝。遥想绿珠堪恨处，临风疑是坠楼时。", "ctrl_text": "七言律诗"}
{"src_text": "蜡梅 其一", "tgt_text": "镜里素娥容貌改，铅华净洗试新妆。纤葩微沁蜂须蜜，疏蕊中凝凤髓香。苒苒仙姿含淡白，盈盈宫粉带轻黄。先迎蜡雪留孤迹，独倚春风压众芳。", "ctrl_text": "七言律诗"}
{"src_text": "蜡梅 其二", "tgt_text": "缇室阳回迎瑞气，疏林几树吐繁英。舞花美女微含笑，辟谷仙人太瘦生。冰雪光华应三白，肌肤绰约喜双清。残年有客重相见，缓引椒觞话旧盟。", "ctrl_text": "七言律诗"}
{"src_text": "大隐楼为妹夫罗宗信赋", "tgt_text": "卜居栖迹在城南，朝市纷纭不肯谈。树下鹤归唯见一，花前凤舞自成三。窗含远岫明如玉，槛俯长江秀似蓝。身在耆英图画里，酡颜日日带春酣。", "ctrl_text": "七言律诗"}
{"src_text": "秋篷轩为杨仲濩赋", "tgt_text": "诗人托兴在秋篷，潇洒吟轩画舫同。江海馀情孤榻上，乾坤清气一窗中。疏帘凉洒芹池雨，曲槛香来蕙畹风。黄叶沧波垂钓处，倚看双雁上晴空。", "ctrl_text": "七言律诗"}
{"src_text": "月琴为林从吉赋", "tgt_text": "湖亭曾听月琴弹，梦想遗音在广寒。药杵捣霜惊别鹤，桂阑拂露引孤鸾。冰弦低转临瑶席，金粟微飘满石坛。写尽凌波仙子意，清虚夜静曲声残。", "ctrl_text": "七言律诗"}
{"src_text": "齐峰楼为王思齐赋", "tgt_text": "层楼突兀并双峰，峰近阑干秀色浓。日出青屏照帘幕，云飞画栋接芙蓉。朝光当户岚千叠，爽气浮空翠几重。醉写淋漓怀逸少，欲将豪气压元龙。", "ctrl_text": "七言律诗"}
{"src_text": "寄刘知事弘道", "tgt_text": "欲折寒梅寄一枝，京华又过十年期。上林花发莺啼早，南浦云深雁过迟。卧对青藜听夜雨，坐看玉树赋春词。眼中吟友多分散，阙下故人今有谁。", "ctrl_text": "七言律诗"}
{"src_text": "奉和苏参政伯修受诏奉使宣抚还赐宴宣文阁应制韵", "tgt_text": "凤鸣高阁御宣文，昼刻传呼天上闻。封事开函陈大典，颂声合乐奏南薰。羹调玉鼎来朝早，烛送金莲过夜分。奉使已归苏属国，麒麟画里见殊勋。", "ctrl_text": "七言律诗"}
{"src_text": "题李尚敬所藏乃祖秋润亭遗像卷子", "tgt_text": "清气满窗临碧湾，寒声泻出两厓间。露凋芳树鸿初过，月落澄波鹤不还。白发空疑柱史老，缟衣犹想谪仙閒。西风拂袖行吟处，长使诸孙忆旧欢。", "ctrl_text": "七言律诗"}
{"src_text": "城南永古庵孤峰文上人以故人禾川吴经历仲素临绝遗诗见示情不能已遂次韵以挽之", "tgt_text": "死去凭谁赋蓼莪，故人解剑适经过。残年古寺遗诗在，落日孤坟芳草多。勋业未成垂老尽，文章已著奈贫何。科名况有同宗弟，不与招魂效楚歌。", "ctrl_text": "七言律诗"}
{"src_text": "挽谢知州", "tgt_text": "五马归来临别墅，犹持风采动眉须。高年自是国遗老，直笔曾言台丈夫。健若秋鹰厉霜翮，清如寒露出冰壶。梅花原上吟魂冷，雪满空山鹤影孤。", "ctrl_text": "七言律诗"}
{"src_text": "挽周宣慰方壶", "tgt_text": "仗节南征靖庾关，提兵又出讨荆蛮。酡颜鹤发雄姿老，羽扇纶巾雅量閒。梅岭云归凯初奏，柳营星坠榇空还。应怜太府朝正日，不见腰金列早班。", "ctrl_text": "七言律诗"}
{"src_text": "哭龙录事元同时权万安县尹", "tgt_text": "龙冈春暮别参军，驰檄南征过五云。每惜日边归进士，俄惊地下作修文。空梁落月犹疑见，寒木悲风不忍闻。梦断吟魂招未得，梅花江路雪纷纷。", "ctrl_text": "七言律诗"}
{"src_text": "挽萧推官", "tgt_text": "归来林下振高风，丰颊修髯见一翁。近世衣冠似公少，故家文献有谁同。凤箫声断瑶台冷，绣斧尘生蕙帐空。几叶秋风惊别鹤，满阶夜雨续吟蛩。", "ctrl_text": "七言律诗"}
{"src_text": "以露雾风烟月晴雨江山雪为题咏梅十首 其一", "tgt_text": "粲粲萼绿华，盈盈花上露。花折露沾衣，凭谁寄情素。", "ctrl_text": "五言绝句"}
{"src_text": "以露雾风烟月晴雨江山雪为题咏梅十首 其二", "tgt_text": "林暗曙光微，开帘散香雾。美人期不来，相思岁年暮。", "ctrl_text": "五言绝句"}
{"src_text": "以露雾风烟月晴雨江山雪为题咏梅十首 其三", "tgt_text": "馥馥飘清气，霏霏点绿苔。高城残角断，吹送冷香来。", "ctrl_text": "五言绝句"}
{"src_text": "以露雾风烟月晴雨江山雪为题咏梅十首 其四", "tgt_text": "空山含薄暝，远树带轻烟。何处寻芳迹，钟声落照边。", "ctrl_text": "五言绝句"}
{"src_text": "以露雾风烟月晴雨江山雪为题咏梅十首 其五", "tgt_text": "东阁赋停云，寒梢上新月。惜别花又开，关山路难越。", "ctrl_text": "五言绝句"}
{"src_text": "以露雾风烟月晴雨江山雪为题咏梅十首 其六", "tgt_text": "南枝春意动，林杪散朝暾。无使传芳讯，看花日又昏。", "ctrl_text": "五言绝句"}
{"src_text": "以露雾风烟月晴雨江山雪为题咏梅十首 其七", "tgt_text": "微雨落寒梢，楼前绿珠坠。霏霏湿琼琚，暗滴湘娥泪。", "ctrl_text": "五言绝句"}
{"src_text": "以露雾风烟月晴雨江山雪为题咏梅十首 其八", "tgt_text": "孤篷临暮渚，芳树倚寒江。水落碧沙浅，飞来鸥一双。", "ctrl_text": "五言绝句"}
{"src_text": "以露雾风烟月晴雨江山雪为题咏梅十首 其九", "tgt_text": "臞仙在何许，晦迹隐孤山。遥想沈吟处，亭空鹤未还。", "ctrl_text": "五言绝句"}
{"src_text": "以露雾风烟月晴雨江山雪为题咏梅十首 其十", "tgt_text": "九天飞瑶华，千树洒香雪。空谷寂无人，相看两清绝。", "ctrl_text": "五言绝句"}
{"src_text": "三香山矾水仙梅", "tgt_text": "贞白谁同调，山矾与水仙。托根同草木，清浊自天然。", "ctrl_text": "五言绝句"}
{"src_text": "三友松竹梅", "tgt_text": "苍髯拂翠羽，有意伴臞仙。共结岁寒约，村烟望水边。", "ctrl_text": "五言绝句"}
{"src_text": "三秀芝兰梅", "tgt_text": "幽兰可纫佩，紫芝曾疗饥。所以粲粲者，同行不相遗。", "ctrl_text": "五言绝句"}
{"src_text": "三白雪月梅", "tgt_text": "月色澹欲曙，雪华寒未消。玉人在空谷，清绝不可招。", "ctrl_text": "五言绝句"}
{"src_text": "青青水中蒲三首 其一", "tgt_text": "青青水中蒲，新叶净如拭。元是宝剑精，森然此留迹。", "ctrl_text": "五言绝句"}
{"src_text": "青青水中蒲三首 其二", "tgt_text": "青青水中蒲，九节根如玉。食之可延年，神清发长绿。", "ctrl_text": "五言绝句"}
{"src_text": "青青水中蒲三首 其三", "tgt_text": "青青水中蒲，千岁花开少。采得紫茸时，缄书寄青鸟。", "ctrl_text": "五言绝句"}
{"src_text": "梅花十首 其一", "tgt_text": "孤山树下晓停骖，绿萼初开花两三。自是孤根得春早，先将芳信到江南。", "ctrl_text": "七言绝句"}
{"src_text": "梅花十首 其二", "tgt_text": "瘴海花开雁又来，边头不见寄书回。云横东阁踌蹰久，月上南枝次第开。", "ctrl_text": "七言绝句"}
{"src_text": "梅花十首 其三", "tgt_text": "晚来索笑向晴檐，独立黄昏半捲帘。自折芳枝嗅琼蕊，忽看高树挂银蟾。", "ctrl_text": "七言绝句"}
{"src_text": "梅花十首 其四", "tgt_text": "石桥流水绕柴门，岁晏相逢不尽言。放鹤亭前人一去，疏林夜月冷吟魂。", "ctrl_text": "七言绝句"}
{"src_text": "梅花十首 其五", "tgt_text": "倚竹相看翠袖寒，月中弄影见飞鸾。形容何似清癯甚，雪满空山岁又阑。", "ctrl_text": "七言绝句"}
{"src_text": "梅花十首 其六", "tgt_text": "问讯花神谁最贤，群芳梅独在春先。清高品格花中圣，洒落丰姿鹤上仙。", "ctrl_text": "七言绝句"}
{"src_text": "梅花十首 其七", "tgt_text": "天寒倚树见佳人，屑玉餐英养性真。姑射山中明月夜，风飘仙袂净香尘。", "ctrl_text": "七言绝句"}
{"src_text": "梅花十首 其八", "tgt_text": "乘云曾到太清家，玉树当庭飘素霞。此日归来湖上见，满林香雪散瑶华。", "ctrl_text": "七言绝句"}
{"src_text": "梅花十首 其九", "tgt_text": "朝来踏雪过前林，花底谁歌白雪吟。玉女持旌双凤下，暮云深处杳难寻。", "ctrl_text": "七言绝句"}
{"src_text": "梅花十首 其十", "tgt_text": "花底群仙摇佩珰，神凝太素美清扬。春风吹梦来金鼎，夜月霏香到玉堂。", "ctrl_text": "七言绝句"}
{"src_text": "春日漫兴四首 其一", "tgt_text": "客里惜春春又暮，无数花落绿阴生。一片溪云将雨过，几声山鸟隔烟鸣。", "ctrl_text": "七言绝句"}
{"src_text": "春日漫兴四首 其二", "tgt_text": "不住啼鸟催人去，望断乡关何处家。三月狂风吹倒树，搅人离思是杨花。", "ctrl_text": "七言绝句"}
{"src_text": "春日漫兴四首 其三", "tgt_text": "柳花漫空正撩乱，千点万点著人衣。随波化作浮萍去，满路飘零似雪飞。", "ctrl_text": "七言绝句"}
{"src_text": "春日漫兴四首 其四", "tgt_text": "淡烟微茫远树低，王孙一去草萋萋。谁知客愁无处著，又听前林莺乱啼。", "ctrl_text": "七言绝句"}
{"src_text": "题刘子翚横溪独钓图 其一", "tgt_text": "天河垂练映寒流，坐俯清泠坠玉钩。源上桃花微雨过，孤吟惊起水中鸥。", "ctrl_text": "七言绝句"}
{"src_text": "题刘子翚横溪独钓图 其二", "tgt_text": "芳洲白鹭飞来两，日射金鳞波滉瀁。芰荷香送晚风凉，一声清唱云中响。", "ctrl_text": "七言绝句"}
{"src_text": "题刘子翚横溪独钓图 其三", "tgt_text": "紫鳞翻藻时冲岸，红线低垂月钩半。雁叫芦汀纶乍收，蟾流孤影来霄汉。", "ctrl_text": "七言绝句"}
{"src_text": "题刘子翚横溪独钓图 其四", "tgt_text": "儒林刘郎最清绝，手把丝缗歌未阕。忽见江梅数蕊开，一蓑立断寒江雪。", "ctrl_text": "七言绝句"}
{"src_text": "竹枝歌十首 其一", "tgt_text": "滟滪堆前十二滩，滩声破胆落奔湍。巴人缓步牵江去，楚客齐歌行路难。", "ctrl_text": "七言绝句"}
{"src_text": "竹枝歌十首 其二", "tgt_text": "百丈牵江江岸长，生愁险处是瞿塘。猿啼三声齐堕泪，路转九回空断肠。", "ctrl_text": "七言绝句"}
{"src_text": "竹枝歌十首 其三", "tgt_text": "蜀江水落石槎牙，南船几日到三巴。云绕巫山不成雨，霜凋锦树胜如霞。", "ctrl_text": "七言绝句"}
{"src_text": "竹枝歌十首 其四", "tgt_text": "霜叶如花满眼飘，巴童歌驻木兰桡。水来峡口滩方急，船到夔州路更遥。", "ctrl_text": "七言绝句"}
{"src_text": "竹枝歌十首 其五", "tgt_text": "夔州日落听啼乌，乱石空围八阵图。傍渚行行访遗迹，武侯奇才天下无。", "ctrl_text": "七言绝句"}
{"src_text": "竹枝歌十首 其六", "tgt_text": "巫山秀色碧崔嵬，客子行舟望楚台。行云行雨几朝暮，不见台前神女来。", "ctrl_text": "七言绝句"}
{"src_text": "竹枝歌十首 其七", "tgt_text": "叠嶂连云气势高，江心巨石吼洪涛。怪底终年行路者，艰危如此不辞劳。", "ctrl_text": "七言绝句"}
{"src_text": "竹枝歌十首 其八", "tgt_text": "锦江一道送春来，梅花落尽桃花开。无奈客程归未得，树头树尾鸟声哀。", "ctrl_text": "七言绝句"}
{"src_text": "竹枝歌十首 其九", "tgt_text": "杜宇催归不暂休，宦情羁思两悠悠。相如此日题桥去，空遣文君吟白头。", "ctrl_text": "七言绝句"}
{"src_text": "竹枝歌十首 其十", "tgt_text": "江流锦水百花香，落日微吟近草堂。少陵心苦愁难著，望帝魂消思不忘。", "ctrl_text": "七言绝句"}
{"src_text": "柳兄九迫以师礼", "tgt_text": "贽捧一函重，尘沾两膝轻。向惊呼小侄，今可受门生。霜兔当谁敢，云龙拜我宁。放他头地出，自古有权衡。", "ctrl_text": "五言律诗"}
{"src_text": "金丹图像说四首 其一 安炉图", "tgt_text": "撑天柱地太模糊，谁为安名号玉炉？曾向此中经锻炼，出无入有尽由渠。", "ctrl_text": "七言绝句"}
{"src_text": "金丹图像说四首 其二 立鼎图", "tgt_text": "不无不有不当中，外面虚无里面空。决烈丈夫掀到看，元来那个本来红。", "ctrl_text": "七言绝句"}
{"src_text": "金丹图像说四首 其三 还丹图", "tgt_text": "威音那畔本来明，昧了皆因着幻形。若向丹中拈得出，圆陀陀地至虚灵。", "ctrl_text": "七言绝句"}
{"src_text": "金丹图像说四首 其四 返本图", "tgt_text": "道本无为法自然，圣人立象假名圈。平常日用全彰露，打破方知象帝先。", "ctrl_text": "七言绝句"}
{"src_text": "述工夫 其一 发蒙", "tgt_text": "九转还丹下手功，要知山下出泉蒙。安炉妙用凭坤土，运火工夫籍巽风。兑虎震龙才混合，坎男离女便和同。自从四象归中后，造化机缄在我侬。", "ctrl_text": "七言律诗"}
{"src_text": "述工夫 其二 采药", "tgt_text": "炼汞烹铅本没时，学人当向定中推。客尘欲染心无着，天癸才生神自知。情寂金来归性本，精凝坎去补南离。两般灵物交并后，阴尽阳纯道可期。", "ctrl_text": "七言律诗"}
{"src_text": "述工夫 其三 进火", "tgt_text": "既通天癸始生时，自有真阳应候回。三昧火从离位发，一声雷自震宫来。气神和合生灵质，心息相依结圣胎。透得里头消息子，三关九窍一齐开。", "ctrl_text": "七言律诗"}
{"src_text": "述工夫 其四 日用", "tgt_text": "真铅真汞大丹头，采取当于罔象求。有作有为终有累，无求无执便无忧。常清常静心珠现，忘物忘机命宝周。动静两途无窒碍，不离当处是瀛州。", "ctrl_text": "七言律诗"}
{"src_text": "述工夫 其五 固形", "tgt_text": "全真妙理不难行，惟恐随缘逐色声。万幻不侵情自绝，一心无染念安生？屏除人我全天理，把握阴阳合泰亨。说与修丹高士道，色声无漏性圆明。", "ctrl_text": "七言律诗"}
{"src_text": "述工夫 其六 交合", "tgt_text": "造道元来本不难，工夫只在定中间。阴阳上下常升降，金水周流自返还。紫府青龙交白虎，玄宫地轴合天关。云收雨散神胎就，男子生儿不等闲。", "ctrl_text": "七言律诗"}
{"src_text": "述工夫 其七 透关", "tgt_text": "真常之道果何难，只在如今日用间。一合乾坤知阖辟，两轮日月自循还。归根自有归根窍，复命宁无复命关？踏遍两重消息子，超凡越圣譬如闲。", "ctrl_text": "七言律诗"}
{"src_text": "述工夫 其八 出入", "tgt_text": "谷神不死为玄牝，个是乾坤阖辟机。往往来来终不息，推推荡荡了无违。白头老子乘龙去，碧眼胡儿跨虎归。试问收功何所证，周天匝地月光辉。", "ctrl_text": "七言律诗"}
{"src_text": "述工夫 其九 警众", "tgt_text": "口头三昧谩矜夸，阔论高谈事转差。比似着形求实相，却如捏目起空花。随将物去终归幻，裂转头来便到家。莫怪清庵多臭口，打开心孔要无遮。", "ctrl_text": "七言律诗"}
{"src_text": "述工夫 其十 挽邪", "tgt_text": "三千六百法旁门，执着之人向里昏。每日只徒心有见，何时得悟命归根。聪明特达何须道，智慧精通不足论。一切形名声色相，到头都是弄精魂。", "ctrl_text": "七言律诗"}
{"src_text": "述工夫 其十一 敌魔", "tgt_text": "夜中昏睡怎禁它，鬼面神头见也么。昏散相因由气浊，念缘未断为阴多。潮来水面浔堤岸，风定江心绝浪波。性寂情空心不动，坐无昏散睡无魔。", "ctrl_text": "七言律诗"}
{"src_text": "述工夫 其十二 显正", "tgt_text": "火符容易药非遥，天癸生如大海潮。两种汞铅知采取，一齐物欲尽捐消。掀翻万有三元合，炼尽诸阴五气朝。十月脱胎丹道毕，婴儿形兆谒神霄。", "ctrl_text": "七言律诗"}
{"src_text": "述工夫 其十三 调燮", "tgt_text": "三元大药意心身，着意心身便系尘。调息要调真息息，炼神须炼不神神。顿忘物我三花聚，猛弃机缘五气臻。八达四通无窒碍，随时随处阐全真。", "ctrl_text": "七言律诗"}
{"src_text": "述工夫 其十四 明本", "tgt_text": "身自空来强立名，有名心事便牵萦。阴阳消长磨今古，日月升沉运死生。会向时中存一定，便知日午打三更。虽然处世凭师授，出世工夫要自明。", "ctrl_text": "七言律诗"}
{"src_text": "述工夫 其十五 铸剑", "tgt_text": "明师授我铸神锋，全籍阴阳造化功。锻炼乾刚坤作冶，吹嘘离火巽为风。做成龙象心官巧，扫荡妖氛志帅雄。学道高人知此趣，等闲劈碎太虚空。", "ctrl_text": "七言律诗"}
{"src_text": "述工夫 其十六 蟾窟", "tgt_text": "蟾窟清幽境最佳，主人颠倒作生涯。玉炉煅炼黄金液，金鼎烹煎白雪芽。斡运周天旋斗柄，推迁符火运雷车。自从打透都关锁，恣意银河稳泛槎。", "ctrl_text": "七言律诗"}
{"src_text": "述工夫 其十七 清庵", "tgt_text": "吾庵非是等闲庵，未许常人取次观。一妇一夫能做活，三男三女打成团。里头世界元来大，外面虚空未是宽。试问主人为底事，报言北斗面南看。", "ctrl_text": "七言律诗"}
{"src_text": "咏真乐 其一", "tgt_text": "佛仙总是世人为，争奈迷途自不知。若匪贪名争计较，定须逐利苦奔驰。波波漉漉担家业，劫劫忙忙赡妇儿。假使财荣妻貌美，无常到后岂相随？", "ctrl_text": "七言律诗"}
{"src_text": "咏真乐 其二", "tgt_text": "争似全真妙更奇，个中真乐自心知。丹从不炼炼中炼，道向无为为处为。息念息缘调祖气，忘闻忘见养婴儿。自从立定丹基后，五彩光华透幌帷。", "ctrl_text": "七言律诗"}
{"src_text": "咏真乐 其三", "tgt_text": "炉用坤兮鼎用乾，穷微尽理便通仙。无非摄伏情归性，便是烹煎汞合铅。绝尽机缘丹赫赤，全存正定宝凝坚。即斯便是抽添法，不必忉忉更问玄。", "ctrl_text": "七言律诗"}
{"src_text": "咏真乐 其四", "tgt_text": "火符容易药非遥，造化全同大海潮。药物只于无里采，火丹全在定中烧。九三辐辏诸缘息，二八相交五气朝。阴尽阳纯功就也，真人出现谒神霄。", "ctrl_text": "七言律诗"}
{"src_text": "咏真乐 其五", "tgt_text": "炼丹先把气神调，法水频浇慧火烧。三物混融三性合，一阳来复一阴消。金炉端正千神会，宝鼎功成万象朝。药就丹圆神脱蜕，全身露出赤条条。", "ctrl_text": "七言律诗"}
{"src_text": "咏真乐 其六", "tgt_text": "先天至理妙难穷，铅产西方汞产东。水火二途分上下，玄关一窍在当中。有知不有真为有，空会无空实是空。无有有无端的意，滔滔海底太阳红。", "ctrl_text": "七言律诗"}
{"src_text": "咏真乐 其七", "tgt_text": "寂然不动契真常，消尽群阴自复阳。坤里黄婆生赤子，离中姹女嫁呆郎。山头水降黄芽长，地下雷轰白雪飏。万里银河无点翳，金蟾独露发神光。", "ctrl_text": "七言律诗"}
{"src_text": "咏真乐 其八", "tgt_text": "妖娆少女嫁金公，全籍黄婆打合功。一对夫妻才会合，两情云雨便和同。闲时共饮朱陵府，醉后回眠紫极宫。暮乐朝欢恩义重，一年生个小孩童。", "ctrl_text": "七言律诗"}
{"src_text": "咏真乐 其九", "tgt_text": "人人身内有夫妻，争奈愚痴太执迷。不向里头求造化，却于外面立丹基。妄将御女三峰术，伪作轩辕九鼎奇。个样畜生难忏悔，阎公不久牒来追。", "ctrl_text": "七言律诗"}
{"src_text": "咏真乐 其十", "tgt_text": "身内夫妻说与公，青衣女子白头翁。金情木性相交合，黑汞红铅自感通。对月临风神逸乐，行云布雨兴无穷。这些至理诚难会，凝结真胎反掌中。", "ctrl_text": "七言律诗"}
{"src_text": "咏真乐 其十一", "tgt_text": "九还七返大丹头，学者须当定里求。些子神机诚会得，两般灵物便相投。三年造化须臾备，九转工夫顷刻周。便把鼎炉掀倒了，丹光烛破四神州。", "ctrl_text": "七言律诗"}
{"src_text": "咏真乐 其十二", "tgt_text": "不立文书教外传，人人分上本来圆。玄风细细清三境，慧月娟娟印百川。兜率三关皆假喻，天龙一指匪真诠。威音那畔通消息，不是濂溪太极圈。", "ctrl_text": "七言律诗"}
{"src_text": "咏四缘警世", "tgt_text": "身心世事四虚名，多少迷人被牵萦。祸患只因权利得，轮回都为爱缘生。安心绝迹从身动，处世忘机任事更。触境遇缘常委顺，命基永固性圆明。", "ctrl_text": "七言律诗"}
{"src_text": "咏葫芦", "tgt_text": "灵明种子产先天，蒂固根深理自然。逐日壅培坤位土，依时浇灌坎中泉。花开白玉光而莹，子结黄金圆且坚。成就顶门开一窍，个中别是一坤乾。", "ctrl_text": "七言律诗"}
{"src_text": "心镜", "tgt_text": "采将乾矿入坤炉，六合虚空作一模。法相就时圆烁烁，水银磨处莹如如。放光周遍三千界，收敛归藏一黍珠。举起分明全体现，更须打破合元枢。", "ctrl_text": "七言律诗"}
{"src_text": "为孚庵指玄牝", "tgt_text": "玄门牝户不难知，收拾身心向内推。会得两仪推荡理，便知一气往来时。乾坤阖辟无休息，离坎升沉有合离。我为孚庵明指出，念头复处立丹基。", "ctrl_text": "七言律诗"}
{"src_text": "和翁学录韵", "tgt_text": "密意参同白玉蟾，元来穷理便通仙。未明太极生三五，徒涉蓬莱路八千。释氏家风凭祖印，羲皇道统必心传。青天独露瑶台月，普印千潭一样圆。", "ctrl_text": "七言律诗"}
{"src_text": "赠邓一蟾", "tgt_text": "禅宗理学与全真，教立三门接后人。释氏蕴空须见性，儒流格物必存诚。丹台留得星星火，灵府销镕种种尘。会得万殊归一致，熙台内外总登春。", "ctrl_text": "七言律诗"}
{"src_text": "自得 其一", "tgt_text": "打破鸿濛窍，都无佛与仙。既非心外妙，不是口头禅。尽日优游过，通宵自在眠。委身潜绝境，万事付之天。", "ctrl_text": "五言律诗"}
{"src_text": "自得 其二", "tgt_text": "一切有为法，般般尽是尘。穷通诸物理，放下此心身。随处安禅定，趋时乐至真。每将周易髓，警拔世间人。", "ctrl_text": "五言律诗"}
{"src_text": "自得 其三", "tgt_text": "得造无为妙，终朝不出门。机缘全绝断，天理自然存。日用天行健，平常地势坤。警提门弟子，复命与归根。", "ctrl_text": "五言律诗"}
{"src_text": "自得 其四", "tgt_text": "打透都关锁，天然会大同。龟毛元自绿，鹤顶本来红。可道非常道，行功是外功。些儿真造化，恍惚窈冥中。", "ctrl_text": "五言律诗"}
{"src_text": "自得 其五", "tgt_text": "自得身心定，凝神固气精。身闲超有漏，心寂证无生。乌兔从来去，乾坤任变更。廓然无所碍，独露大光明。", "ctrl_text": "五言律诗"}
{"src_text": "自得 其六", "tgt_text": "日用别无事，维持一己诚。静中调气息，动则顺人情。晦德同其俗，含华不显明。真闲真乐处，常静与常清。", "ctrl_text": "五言律诗"}
{"src_text": "自得 其七", "tgt_text": "静抱无名朴，尘情了不侵。汞铅镕作粉，瓦砾变成金。觌见羲黄面，参同释老心。顿空超实际，无古亦无今。", "ctrl_text": "五言律诗"}
{"src_text": "自题相", "tgt_text": "黄面肌瘦子，看来有甚奇。分明乔眼孔，刚道绝闻知。勘破三千法，参同十七师。低头叉手处，泄尽那些儿。", "ctrl_text": "五言律诗"}
{"src_text": "镜中灯 其一", "tgt_text": "宝镜本无相，传灯发慧光。真如元莹净，法体本莹煌。金鼎烧真火，华池浴太阳。个中端的意，元不离中黄。", "ctrl_text": "五言律诗"}
{"src_text": "镜中灯 其二", "tgt_text": "静室闲心镜，虚堂剔慧灯。外头明皎皎，里面晃腾腾。黍米光中现，银蟾水底澄。悬胎金鼎内，一粒大丹凝。", "ctrl_text": "五言律诗"}
{"src_text": "咏藕 其一", "tgt_text": "一种灵苗异，其他迥不同。法身元洁白，真性本玲珑。外象头头曲，中间窍窍通。淤泥淹不得，发露满池红。", "ctrl_text": "五言律诗"}
{"src_text": "咏藕 其二", "tgt_text": "我本清虚种，玲珑贯古今。为厌名利冗，且隐淤泥深。每有济人意，常怀克己心。几多捞漉者，那个是知音？", "ctrl_text": "五言律诗"}
{"src_text": "卓庵 其一", "tgt_text": "择尽虚无地，因缘在玉京。筑基须稳稳，立鼎要平平。直竖须弥柱，恒安太极楹。青天为盖覆，庵主乐无生。", "ctrl_text": "五言律诗"}
{"src_text": "卓庵 其二", "tgt_text": "大地铲教平，庵基即日成。来山从丙入，去水放西行。门户全通达，窗棂透底明。庵中谁是伴？月白与风清。", "ctrl_text": "五言律诗"}
{"src_text": "赠程洁庵五首 其一", "tgt_text": "无为好向无中作，自有琼蟾照碧崖。尽夜下工常不间，气固神备产婴孩。", "ctrl_text": "七言绝句"}
{"src_text": "赠程洁庵五首 其二", "tgt_text": "洁庵识破世凉炎，铲彩埋光自养恬。最有一般真乐处，碧潭掬水弄琼蟾。", "ctrl_text": "七言绝句"}
{"src_text": "赠程洁庵五首 其三", "tgt_text": "庵儿洁净元无物，只个琼蟾养在中。功备炼成三五一，光辉南北与西东。", "ctrl_text": "七言绝句"}
{"src_text": "赠程洁庵五首 其四", "tgt_text": "儒穷天理释参禅，道炼金丹法自然。惟有琼蟾通一贯，顶门具眼法身全。", "ctrl_text": "七言绝句"}
{"src_text": "赠程洁庵五首 其五", "tgt_text": "先生本是通儒学，又得神仙正派传。透得真空成大觉，琼蟾形兆独坤乾。", "ctrl_text": "七言绝句"}
{"src_text": "双赠程洁庵十六首 其一", "tgt_text": "除却玄关窍，其他总不真。无为终蹭蹬，有作枉劳辛！", "ctrl_text": "五言绝句"}
{"src_text": "双赠程洁庵十六首 其二", "tgt_text": "性定离交坎，心澄木并金。四般归一处，全在洁庵成。", "ctrl_text": "五言绝句"}
{"src_text": "双赠程洁庵十六首 其三", "tgt_text": "肝肺非龙虎，心肾岂坎离。性情还混合，乌兔自交持。", "ctrl_text": "五言绝句"}
{"src_text": "双赠程洁庵十六首 其四", "tgt_text": "意要常中守，心休向外迷。洁庵常定一，胎就养婴儿。", "ctrl_text": "五言绝句"}
{"src_text": "双赠程洁庵十六首 其五", "tgt_text": "河上牛郎立，桥边织女过。一时才相遇，两意自谐和。", "ctrl_text": "五言绝句"}
{"src_text": "双赠程洁庵十六首 其六", "tgt_text": "海底生红焰，山头起白波。洁庵欢乐处，时听木人歌。", "ctrl_text": "五言绝句"}
{"src_text": "双赠程洁庵十六首 其七", "tgt_text": "鼎立悬胎鼎，炉安太一炉。但知生药处，便好下工夫。", "ctrl_text": "五言绝句"}
{"src_text": "双赠程洁庵十六首 其八", "tgt_text": "顷刻虚通实，须更有入无。洁庵工成也，获得夜明珠。", "ctrl_text": "五言绝句"}
{"src_text": "双赠程洁庵十六首 其九", "tgt_text": "无药休轻举，生铅急下工。驾车须坎虎，起火仗玄风。", "ctrl_text": "五言绝句"}
{"src_text": "双赠程洁庵十六首 其十", "tgt_text": "二物情交合，三关路透通。性天云起处，光照洁庵红。", "ctrl_text": "五言绝句"}
{"src_text": "双赠程洁庵十六首 其十一", "tgt_text": "说破无为趣，玄关奥且深。欲求天上宝，先觅水中金。", "ctrl_text": "五言绝句"}
{"src_text": "双赠程洁庵十六首 其十二", "tgt_text": "灵地无纤翳，洁庵无点尘。琼蟾圆皎皎，光透九天明。", "ctrl_text": "五言绝句"}
{"src_text": "双赠程洁庵十六首 其十三", "tgt_text": "一二三四五，东西南北中。五行攒一处，只是靠金公。", "ctrl_text": "五言绝句"}
{"src_text": "双赠程洁庵十六首 其十四", "tgt_text": "得一万事毕，一居何所安？更能忘却一，即此是金丹。", "ctrl_text": "五言绝句"}
{"src_text": "双赠程洁庵十六首 其十五", "tgt_text": "罔象先天地，无形混沌先。先天交混沌，玄外更无玄。", "ctrl_text": "五言绝句"}
{"src_text": "双赠程洁庵十六首 其十六", "tgt_text": "存诚终入圣，致敬便通玄。动静了无碍，逍遥乐自然。", "ctrl_text": "五言绝句"}
{"src_text": "咏儒释道三教总赠程洁庵：儒理十五首 其一 致知格物", "tgt_text": "物物包含太极微，存诚致敬便知机。无声无臭无踪迹，体物昭然理莫违。", "ctrl_text": "七言绝句"}
{"src_text": "咏儒释道三教总赠程洁庵：儒理十五首 其二 正心诚意", "tgt_text": "诚明静定道之宗，动静相因罔不同。日用平常存一正，自然天理感而通。", "ctrl_text": "七言绝句"}
{"src_text": "咏儒释道三教总赠程洁庵：儒理十五首 其三 人心惟危", "tgt_text": "可叹世人太执迷，随声逐色转倾危。若能返理穷诸己，性定身安神自怡。", "ctrl_text": "七言绝句"}
{"src_text": "咏儒释道三教总赠程洁庵：儒理十五首 其四 道心惟微", "tgt_text": "道在凡人日用中，显仁藏用发神功。无余无欠时时在，争奈凡人眼自瞢。", "ctrl_text": "七言绝句"}
{"src_text": "咏儒释道三教总赠程洁庵：儒理十五首 其五 惟精惟一", "tgt_text": "天心体用妙玄机，舍妄从真便造微。精义入神惟定一，功深力到达希夷。", "ctrl_text": "七言绝句"}
{"src_text": "咏儒释道三教总赠程洁庵：儒理十五首 其六 允执厥中", "tgt_text": "得造玄微笃力行，堂堂大道坦然平。纵横妙用中心定，危者安而微者明。", "ctrl_text": "七言绝句"}
{"src_text": "咏儒释道三教总赠程洁庵：儒理十五首 其七 穷理尽性", "tgt_text": "存诚至要先穷理，穷理神功在尽诚。诚极理穷天大本，性天发露大光明。", "ctrl_text": "七言绝句"}
{"src_text": "咏儒释道三教总赠程洁庵：儒理十五首 其八 以致于命", "tgt_text": "乐天知命真君子，尽理穷微大圣人。只要厥中为大本，全明大本便通神。", "ctrl_text": "七言绝句"}
{"src_text": "咏儒释道三教总赠程洁庵：儒理十五首 其九 忠恕而已", "tgt_text": "责人之心惟责己，恕己之心惟恕人。忠恕两全方达道，克终克始不违仁。", "ctrl_text": "七言绝句"}
{"src_text": "咏儒释道三教总赠程洁庵：儒理十五首 其十 复见天心", "tgt_text": "群阴剥尽一阳生，牢闭玄关莫妄开。静极极中观一动，天心莹彻悟元来。", "ctrl_text": "七言绝句"}
{"src_text": "咏儒释道三教总赠程洁庵：儒理十五首 其十一 知周万物", "tgt_text": "世间物物全天理，自是时人鲜克知。原始返终全太极，穷神知化入无为。", "ctrl_text": "七言绝句"}
{"src_text": "咏儒释道三教总赠程洁庵：儒理十五首 其十二 退藏于密", "tgt_text": "先天太易理幽深，广大精微妙莫评。玩味探玄玄在己，洗心藏退极于诚。", "ctrl_text": "七言绝句"}
{"src_text": "咏儒释道三教总赠程洁庵：儒理十五首 其十三 常慎其独", "tgt_text": "观之不见听无声，隐显幽微常尽诚。应用神机人莫测，堂堂天意自昭明。", "ctrl_text": "七言绝句"}
{"src_text": "咏儒释道三教总赠程洁庵：儒理十五首 其十四 一以贯之", "tgt_text": "一物自有一太极，机缄造化体坤乾。穷通一贯全天理，抱本还元合自然。", "ctrl_text": "七言绝句"}
{"src_text": "咏儒释道三教总赠程洁庵：儒理十五首 其十五 复归于无极", "tgt_text": "无极极中全太极，太极形而分两仪。万物三才皆备我，复元无极圣人基。", "ctrl_text": "七言绝句"}
{"src_text": "咏儒释道三教总赠程洁庵：释教十三首 其一 二身一体", "tgt_text": "法身清静本无形，有象何名圆满身？假使化身千百亿，不能合一不全真。", "ctrl_text": "七言绝句"}
{"src_text": "咏儒释道三教总赠程洁庵：释教十三首 其二 三心则一", "tgt_text": "三心本一一元无，捏聚分开只是渠。见在更能无染着，未来过去总归虚。", "ctrl_text": "七言绝句"}
{"src_text": "咏儒释道三教总赠程洁庵：释教十三首 其三 消碍悟空", "tgt_text": "莫夸口鼓学谈禅，但只澄心绝万缘。学解见知俱放下，迷云消散月华圆。", "ctrl_text": "七言绝句"}
{"src_text": "咏儒释道三教总赠程洁庵：释教十三首 其四 显微无间", "tgt_text": "见了还如未见时，不能含蓄返成迷。藏身韬晦无踪迹，才是金毛狮子儿。", "ctrl_text": "七言绝句"}
{"src_text": "咏儒释道三教总赠程洁庵：释教十三首 其五 不立有无", "tgt_text": "着有着无总难通，两下俱捐又落空。无有兼资终是幻，执中方可合神功。", "ctrl_text": "七言绝句"}
{"src_text": "咏儒释道三教总赠程洁庵：释教十三首 其六 戒定慧", "tgt_text": "动中不动为真戒，真定方能合祖宗。慧既升腾周法界，情缘妄幻悉消镕。", "ctrl_text": "七言绝句"}
{"src_text": "咏儒释道三教总赠程洁庵：释教十三首 其七 无有定法", "tgt_text": "参禅求法性全迷，离法求玄事转违。会得法从心上出，法空心寂见牟尼。", "ctrl_text": "七言绝句"}
{"src_text": "咏儒释道三教总赠程洁庵：释教十三首 其八 虚彻灵通", "tgt_text": "虚心静定通玄牝，彻骨清贫入道基。灵地莹然心月现，禅天独露大光辉。", "ctrl_text": "七言绝句"}
{"src_text": "咏儒释道三教总赠程洁庵：释教十三首 其九 真如觉性", "tgt_text": "真性元来本自圆，如如不动照中天。光明莹彻无遮障，照破鸿蒙未判前。", "ctrl_text": "七言绝句"}
{"src_text": "咏儒释道三教总赠程洁庵：释教十三首 其十 常乐我静", "tgt_text": "颐神养志慕清虚，终日逍遥任卷舒。最是定中真乐处，禅天独露莹如如。", "ctrl_text": "七言绝句"}
{"src_text": "咏儒释道三教总赠程洁庵：释教十三首 其十一 朝阳补破衲", "tgt_text": "朝阳补衲假妆么，补了肩头又补腰。补了破时重又补，到头争似赤条条。", "ctrl_text": "七言绝句"}
{"src_text": "咏儒释道三教总赠程洁庵：释教十三首 其十二 对月了残经", "tgt_text": "天外银蟾才一半，痴人要了末后段。忽然些子黑云来，两眼依然似瞎汉！", "ctrl_text": "七言绝句"}
{"src_text": "咏儒释道三教总赠程洁庵：释教十三首 其十三 金刚经塔", "tgt_text": "分明一座无缝塔，强被傍人硬撞开。八面四方都是眼，中间现出活如来。", "ctrl_text": "七言绝句"}
{"src_text": "咏儒释道三教总赠程洁庵：道教十四首 其一 清静无为", "tgt_text": "清清净净本无言，才有施为不自然。默识通玄开窍透，性灵神化宝凝坚。", "ctrl_text": "七言绝句"}
{"src_text": "咏儒释道三教总赠程洁庵：道教十四首 其二 无上至真", "tgt_text": "无为好用法乾坤，上下中间认本根。正定始能通此趣，真如透出烁天门。", "ctrl_text": "七言绝句"}
{"src_text": "咏儒释道三教总赠程洁庵：道教十四首 其三 真元妙用", "tgt_text": "莫看无心与有心，无心争得悟天心。有心毕竟为心累，有无俱捐觉性纯。", "ctrl_text": "七言绝句"}
{"src_text": "咏儒释道三教总赠程洁庵：道教十四首 其四 损之又损", "tgt_text": "艮兑交重山泽损，戒人惩忿绝嗔痴。损之又损无惩窒，绝学无为入圣基。", "ctrl_text": "七言绝句"}
{"src_text": "咏儒释道三教总赠程洁庵：道教十四首 其五 三返昼夜", "tgt_text": "先天大道理难寻，终日乾乾抱一真。三返工夫为日用，玄关透彻出阳神。", "ctrl_text": "七言绝句"}
{"src_text": "咏儒释道三教总赠程洁庵：道教十四首 其六 一得永得", "tgt_text": "学解见知皆是垢，声闻缘觉总为尘。洗心涤虑禅天净，凡圣齐瞻慧日明。", "ctrl_text": "七言绝句"}
{"src_text": "咏儒释道三教总赠程洁庵：道教十四首 其七 抽添铅汞", "tgt_text": "抽铅只是绝尘缘，添汞工夫本性天。情性混融仙道毕，汞铅凝结大丹圆。", "ctrl_text": "七言绝句"}
{"src_text": "咏儒释道三教总赠程洁庵：道教十四首 其八 玄牝之门", "tgt_text": "玄关牝户道之门，辟则从乾阖则坤。迷者忙忙推口鼻，如何本命复归根。", "ctrl_text": "七言绝句"}
{"src_text": "咏儒释道三教总赠程洁庵：道教十四首 其九 出群迷径", "tgt_text": "抛名弃利乐清虚，万幻诸缘尽剪除。性海波澄舟到岸，一轮皎月出云衢。", "ctrl_text": "七言绝句"}
{"src_text": "咏儒释道三教总赠程洁庵：道教十四首 其十 入希夷门", "tgt_text": "三关透了达真玄，真造无为本自然。举步便超无色界，抬头身在大罗天。", "ctrl_text": "七言绝句"}
{"src_text": "咏儒释道三教总赠程洁庵：道教十四首 其十一 多言数穷", "tgt_text": "千经万论讲宗风，可叹迷途见不同。大辩高谈夸俊锐，到头终是落顽空。", "ctrl_text": "七言绝句"}
{"src_text": "咏儒释道三教总赠程洁庵：道教十四首 其十二 不如守中", "tgt_text": "说妙谈玄了不通，争如默默守其中。不偏不倚玄关透，不易方能合圣功。", "ctrl_text": "七言绝句"}
{"src_text": "咏儒释道三教总赠程洁庵：道教十四首 其十三 九转神丹", "tgt_text": "立鼎烧乾四大海，安炉炼碎五虚弥。金丹成象包三界，方是男儿得志时。", "ctrl_text": "七言绝句"}
{"src_text": "咏儒释道三教总赠程洁庵：道教十四首 其十四 可道非常道", "tgt_text": "真常之道无言说，有说分明是背宗。若向不言中会意，不劳余力备全功。", "ctrl_text": "七言绝句"}
{"src_text": "题马虚中画", "tgt_text": "人在白云处，舟在清溪曲。不闻欸乃声，但见山水绿。", "ctrl_text": "五言绝句"}
{"src_text": "杂诗五首 其一", "tgt_text": "日月东西行，群动亦不息。寄身万物中，宁独谢兹役。所以鲁中叟，遑遑走南北。圣哲谅已然，旅人能久宅。", "ctrl_text": "五言律诗"}
{"src_text": "杂诗五首 其二", "tgt_text": "晨起步南园，旭日朗以清。葵花众草中，晔晔敷丹荣。流光非汝私，独尔心自倾。览物有深怀，伫立方含情。", "ctrl_text": "五言律诗"}
{"src_text": "杂诗五首 其三", "tgt_text": "璞玉与宝剑，沦落初未偶。君看被湔祓，各在千年后。将身比金石，谁当独长久。悠悠百代下，相知复何有。", "ctrl_text": "五言律诗"}
{"src_text": "杂诗五首 其四", "tgt_text": "孤云澹无心，出山偶为雨。长风忽吹散，渺渺归无处。唯馀向来山，突兀青如故。慷哉鲁仲连，功成身已去。", "ctrl_text": "五言律诗"}
{"src_text": "杂诗五首 其五", "tgt_text": "春风著万物，欣欣皆自私。可怜儿女花，荣悴更相持。独有涧底松，偃蹇如不知。何疑杨执戟，草玄鬓若丝。", "ctrl_text": "五言律诗"}
{"src_text": "煌煌明月珠", "tgt_text": "煌煌明月珠，未害居浊水。君看黄河黄，岂解污清济。我方遗吾形，宠辱齐一指。悬知破琴戴，未若掺挝祢。", "ctrl_text": "五言律诗"}
{"src_text": "连雨杂书五首 其一", "tgt_text": "萧萧十日雨，出门竟何之。不愁道路难，所惧沾我衣。悠悠看屋梁，作计诚已非。有酒不解饮，且遂哦吾诗。", "ctrl_text": "五言律诗"}
{"src_text": "连雨杂书五首 其二", "tgt_text": "昔慕栗里翁，颇复志耕耘。偶入翰墨场，把笔学为文。偃蹇独何成，喧啾浪云云。念彼荷蓑子，穷年愧其勤。", "ctrl_text": "五言律诗"}
{"src_text": "连雨杂书五首 其三", "tgt_text": "虚堂坐无言，缱绻悲宿昔。常时眼中人，已如不相识。剥啄者谁子，令我喜折屐。忽去已莫追，一笑岸玄帻。", "ctrl_text": "五言律诗"}
{"src_text": "连雨杂书五首 其四", "tgt_text": "我思仇山人，山川莽回互。十书九不到，木叶岁频暮。颇闻近移居，并失梦中路。得无挈妻儿，倒载入山去。", "ctrl_text": "五言律诗"}
{"src_text": "连雨杂书五首 其五", "tgt_text": "今日曷不乐，孤倡无与酬。兀坐把书卷，展玩不自休。借问谁所为，其人已千秋。山雨政可听，拨书置床头。", "ctrl_text": "五言律诗"}
{"src_text": "舟中偶书", "tgt_text": "我舟合江浒，水清石额额。念此殊可嬉，如何有行役。沙头白发翁，扪虱了晨夕。茅茨八九椽，终岁阅过客。", "ctrl_text": "五言律诗"}
{"src_text": "晓望", "tgt_text": "城头鸦鸣曙，起坐理冠帻。开窗写遥望，烟雾竟川泽。喧喧市声动，漠漠井气白。如何山中人，岁莫尘埃客。", "ctrl_text": "五言律诗"}
{"src_text": "龙湾夜泊", "tgt_text": "乘潮出远浦，日莫北风平。高亭不可望，遥遥笳鼓声。月明寒雁下，江空夕烟生。非关川途念，沈忧坐自盈。", "ctrl_text": "五言律诗"}
{"src_text": "和方韶父先生以满城风雨近重阳为韵七首 其一", "tgt_text": "掩书坐中宵，阶空叶落满。不见书中人，苍灯梦秋馆。", "ctrl_text": "五言绝句"}
{"src_text": "和方韶父先生以满城风雨近重阳为韵七首 其二", "tgt_text": "岂不有膏沐，所慕非倾城。翠袖日以薄，勖哉岁寒情。", "ctrl_text": "五言绝句"}
{"src_text": "和方韶父先生以满城风雨近重阳为韵七首 其三", "tgt_text": "栖迟怜系瓜，梦寐追飞蓬。去去羊荆州，吴帆渺霜风。", "ctrl_text": "五言绝句"}
{"src_text": "和方韶父先生以满城风雨近重阳为韵七首 其四", "tgt_text": "当年白衣人，赖以慰风雨。不饮政复佳，有酒无用湑。", "ctrl_text": "五言绝句"}
{"src_text": "和方韶父先生以满城风雨近重阳为韵七首 其五", "tgt_text": "江瑶配荔枝，胜处终不近。好丑且勿争，天道有定分。", "ctrl_text": "五言绝句"}
{"src_text": "和方韶父先生以满城风雨近重阳为韵七首 其六", "tgt_text": "聋丞遂已矣，目断山千重。烟霞故无志，胜会何由逢。", "ctrl_text": "五言绝句"}
{"src_text": "和方韶父先生以满城风雨近重阳为韵七首 其七", "tgt_text": "寒华衰复荣，东篱几残阳。蟠桃亦何好，千年期一尝。", "ctrl_text": "五言绝句"}
{"src_text": "雍熙僧舍偶书", "tgt_text": "幽窗悄无寐，落叶不可数。风惊叶间露，中宵听成雨。起视天正碧，万里若垂宇。兹予亦何为，兀兀守环堵。", "ctrl_text": "五言律诗"}
{"src_text": "仙华方先生析简斋杏花消息雨声中之句为韵赋山中社雨七章和者四人先生于第四章见及顾未能属和今五十馀年诸老皆已下地先生门人在者惟朱仙仲山年八十矣偶逢春社兴怀存殁追次前韵以抒鄙情 其一", "tgt_text": "贞居远人寰，屋老四山静。一翁屹灵光，二季亦秀整。晓闻枫林鼓，雨过邻墙杏。翛然发孤咏，语尽意方永。", "ctrl_text": "五言律诗"}
{"src_text": "仙华方先生析简斋杏花消息雨声中之句为韵赋山中社雨七章和者四人先生于第四章见及顾未能属和今五十馀年诸老皆已下地先生门人在者惟朱仙仲山年八十矣偶逢春社兴怀存殁追次前韵以抒鄙情 其二", "tgt_text": "昔年恸哭地，古剑生铜花。凄其怀故交，中情乱如麻。仝彼盛壮时，缓辔扬轻挝。吁嗟长星坠，无复出汉巴。", "ctrl_text": "五言律诗"}
{"src_text": "仙华方先生析简斋杏花消息雨声中之句为韵赋山中社雨七章和者四人先生于第四章见及顾未能属和今五十馀年诸老皆已下地先生门人在者惟朱仙仲山年八十矣偶逢春社兴怀存殁追次前韵以抒鄙情 其三", "tgt_text": "淮阴权奇士，髀肉老始消。长眉已雪色，頩颜尚红潮。朋游三数公，于焉共逍遥。平生经济策，忘言付诗瓢。", "ctrl_text": "五言律诗"}
{"src_text": "仙华方先生析简斋杏花消息雨声中之句为韵赋山中社雨七章和者四人先生于第四章见及顾未能属和今五十馀年诸老皆已下地先生门人在者惟朱仙仲山年八十矣偶逢春社兴怀存殁追次前韵以抒鄙情 其四", "tgt_text": "卓哉全归子，离尘返冥极。却观人世间，千载犹一息。赠言在吾耳，风规良可则。欲叩封禅书，探囊竟无得。", "ctrl_text": "五言律诗"}
{"src_text": "忆别青岩翁归进江上橹书札未相忘岁月遽如许山长春树深地阔云涛阻诗筒杳不来今雨非旧雨 其一", "tgt_text": "仙华几千仞，峻绝临紫清。天坛瑶草合，石穴阴风生。踆踆杖屦末，眷眷丘壑情。幸有一夔足，雅歌续遗声。", "ctrl_text": "五言律诗"}
{"src_text": "忆别青岩翁归进江上橹书札未相忘岁月遽如许山长春树深地阔云涛阻诗筒杳不来今雨非旧雨 其二", "tgt_text": "前修遂不作，良友孰我同。兀坐守章句，独学无全功。徒操五色笔，随人画虚空。悠悠感存殁，惆怅百年中。", "ctrl_text": "五言律诗"}
{"src_text": "雪", "tgt_text": "急雪下不止，朔风终夜鸣。饥虫应蚤蛰，老雁故南征。生理真何计，沈吟独此情。山中岁酒熟，不饮竟须倾。", "ctrl_text": "五言律诗"}
{"src_text": "秋怀五首 其二", "tgt_text": "对酒高天豁，登楼落日曛。乱蝉悲暮叶，老雁赴长云。落拓嵇中散，栖迟郑广文。身名竟如此，碌碌复何云。", "ctrl_text": "五言律诗"}
{"src_text": "秋怀五首 其四", "tgt_text": "仰古嗟无及，关情极可哀。祢生才见忌，贾傅直为灾。世肯怜樗栎，吾曾悔草莱。小诗聊戏耳，何乃并生猜。", "ctrl_text": "五言律诗"}
{"src_text": "秋怀五首 其五", "tgt_text": "风雨仍摇落，江山且滞留。懒从生事拙，閒惜壮心休。弱蔓萦攲石，空槎卧洑流。兴怀到微物，世故剧悠悠。", "ctrl_text": "五言律诗"}
{"src_text": "柴荆", "tgt_text": "赤日薄乌帽，柴荆无定栖。可能诗似锦，乍取醉如泥。薄业惭渔艇，深衣逐马蹄。萧条江海兴，芳草故萋萋。", "ctrl_text": "五言律诗"}
{"src_text": "山中怀友 其一", "tgt_text": "大府趋群彦，修才复壮龄。波澜开白昼，羽翼动青冥。弱质悲殊调，明时敢独醒。未妨茅屋底，寂寞抱遗经。", "ctrl_text": "五言律诗"}
{"src_text": "山中怀友 其二", "tgt_text": "望远空山里，天寒夕梦孤。林昏行魍魉，江晚变蘼芜。风雨怜同病，尘沙感壮图。向来怀古意，回首未能无。", "ctrl_text": "五言律诗"}
{"src_text": "山中怀友 其三", "tgt_text": "疏放谁容我，交游重得君。论文轻咳唾，问俗到耕耘。一笑能青眼，相思有白云。春风动闾巷，还往漫纷纷。", "ctrl_text": "五言律诗"}
{"src_text": "悼双林栗上人", "tgt_text": "飞锡遍诸方，栖身复故乡。年随双树老，人与一琴亡。暗草迷春塔，凝烟锁夜堂。潇潇今日雨，谁炷影前香。", "ctrl_text": "五言律诗"}
{"src_text": "元日即事", "tgt_text": "回首人频异，兴怀谁与同。尘埃欺白苧，岁月入青铜。雨急苍茫外，春生浩荡中。长怜故园树，一一受东风。", "ctrl_text": "五言律诗"}
{"src_text": "八咏楼 其二 溪南即事", "tgt_text": "莽莽长川去，行行薄暮时。山光连睥睨，寒色入旌旗。夕鸟归飞急，风帆逆上迟。世情关物理，俯仰寄长思。", "ctrl_text": "五言律诗"}
{"src_text": "八咏楼 其五 怀杨仲弘", "tgt_text": "离别惊如雨，蹉跎愧后尘。秪今才有数，多尔术能神。玉唾春风湿，烟霄碧树新。谬惭推吏事，吾敢望平津。", "ctrl_text": "五言律诗"}
{"src_text": "八咏楼 八咏楼遇方子践 其六", "tgt_text": "风雨三年别，登临一笑同。绿莎垂古井，碧瓦映疏桐。世故违高枕，吾生剧转蓬。相逢感畴昔，出处愧匆匆。", "ctrl_text": "五言律诗"}
{"src_text": "刘声之炉亭夜话", "tgt_text": "儒冠宁误我，壮志自多违。昭代尊经术，先生尚布衣。清言今夕共，大隐昔人稀。预恐苍山麓，无从候少微。", "ctrl_text": "五言律诗"}
{"src_text": "雨三首 其一", "tgt_text": "湖阔云如积，天空雨正豪。风飙兼昼夜，井邑带波涛。茅屋垂垂破，渔舟故故高。何妨张仲蔚，环堵自蓬蒿。", "ctrl_text": "五言律诗"}
{"src_text": "雨三首 其二", "tgt_text": "稚子吾怜汝，泥行去不难。凭阑真自笑，高枕敢求安。天地三辰远，江湖五月寒。好将遮日手，却把钓鱼竿。", "ctrl_text": "五言律诗"}
{"src_text": "雨三首 其三", "tgt_text": "田父愁何诉，龙公怒未休。千畦沈翠羽，百水散黄流。小市犹长闭，孤城并欲浮。谁誇补天漏，此事恐悠悠。", "ctrl_text": "五言律诗"}
{"src_text": "吴赞府挽诗三首 其一", "tgt_text": "鹤去愁沧海，鸿飞困朔风。冥冥方独往，已已竟长终。莫挂还乡剑，真随厌世弓。向来曾恸哭，不是为途穷。", "ctrl_text": "五言律诗"}
{"src_text": "吴赞府挽诗三首 其二", "tgt_text": "百代龙川子，风流见外孙。馀生唯白帽，旧业自青门。浩荡期千载，苍茫哭九原。仙华云缥缈，愁绝刻舟痕。", "ctrl_text": "五言律诗"}
{"src_text": "吴赞府挽诗三首 其三", "tgt_text": "怀古馀哀思，怜君尚典刑。清谈无俗子，白发死遗经。客社荒春汐，乡山陨夜星。夕阳邻舍笛，悽切可堪听。", "ctrl_text": "五言律诗"}
{"src_text": "春日郊行杂兴三首 其一", "tgt_text": "忽忽时频异，垂垂花正繁。登临聊极目，出处可忘言。风急江光乱，春浓野色昏。旧游嗟契阔，览物思空存。", "ctrl_text": "五言律诗"}
{"src_text": "春日郊行杂兴三首 其二", "tgt_text": "五亩清江曲，为农计末疏。那无经世策，宜付绝交书。野笛吹频歇，渔舟去若虚。卜居能有待，天地本吾庐。", "ctrl_text": "五言律诗"}
{"src_text": "春日郊行杂兴三首 其三", "tgt_text": "高兴真谁共，佳辰秪屡经。天清风细细，花远树冥冥。胜事今非昔，狂歌醉欲醒。终南飞鸟外，一发向来青。", "ctrl_text": "五言律诗"}
{"src_text": "次韵答友人", "tgt_text": "十载论交地，才皆第一豪。江湖嗟契阔，风雨梦萧骚。趋走知无力，标题敢自高。期君养翎羽，一击可徒劳。", "ctrl_text": "五言律诗"}
{"src_text": "次韵答陈君采兼简一二同志六首 其一", "tgt_text": "忆昔双溪上，相逢暮雨时。交游倾意气，谈笑挹丰仪。草草中年别，寥寥大雅诗。受材知有分，丰啬竟谁司。", "ctrl_text": "五言律诗"}
{"src_text": "次韵答陈君采兼简一二同志六首 其二", "tgt_text": "不谓飘零日，求贤网四张。胡然卑小技，乃尔閟孤芳。宝唾非无色，江鸿讵有行。散材何所以，徒愧饰青黄。", "ctrl_text": "五言律诗"}
{"src_text": "次韵答陈君采兼简一二同志六首 其三", "tgt_text": "十载西州客，论交著处新。时时谈述作，一一望光尘。澹月银河晓，暄风玉树春。幸令窥髣髴，微薄尚何伸。", "ctrl_text": "五言律诗"}
{"src_text": "次韵答陈君采兼简一二同志六首 其六", "tgt_text": "亦有贞居子，难忘太古情。诗筒来绝响，茗椀出新烹。磊落单传意，萧条异代名。无为念离别，惆怅不能平。", "ctrl_text": "五言律诗"}
{"src_text": "洋山夜发", "tgt_text": "肃肃洋山暮，仓忙拜水神。吹嘘端有力，漂泊竟无津。黑夜鱼龙界，皇天蚁虱臣。生还如偶遂，敢惮历微辛。", "ctrl_text": "五言律诗"}
{"src_text": "陆氏水轩分韵得扬字", "tgt_text": "高会轩楹敞，清秋笑语凉。行云随度曲，野水映飞觞。坐挹才华盛，衰惭鬓发苍。新诗穿窈眇，何力共游扬。", "ctrl_text": "五言律诗"}
{"src_text": "寄黄伯阳", "tgt_text": "掺别逢春雨，移舟落夜涛。忽惊沧海大，转觉碧云高。杨子多奇字，王祥忝佩刀。深情空缱绻，短发正刁骚。", "ctrl_text": "五言律诗"}
{"src_text": "送胡允文绍兴录事", "tgt_text": "斯文千载后，一发渺存亡。尚喜衣冠旧，能传翰墨香。春秋严助对，富贵买臣乡。莫厌官曹剧，诸生在雁行。", "ctrl_text": "五言律诗"}
{"src_text": "读陈制干遗事", "tgt_text": "历历青云上，飞扬彼一时。深春曲江宴，清夜郾城诗。老去山河在，仙成日月迟。空言徒有托，千载欲谁期。", "ctrl_text": "五言律诗"}
{"src_text": "入京道中寄同里诸友", "tgt_text": "十年州县底，及此望京华。客路时时雨，春江岸岸花。何方堪报国，将老更浮家。可得同携手，山颠复水涯。", "ctrl_text": "五言律诗"}
{"src_text": "送句龙提举之云南", "tgt_text": "独抱文章印，驱车背朔风。行歌万里别，声教百蛮通。列郡创残后，诸生色笑中。谁当偕计吏，封殖待新功。", "ctrl_text": "五言律诗"}
{"src_text": "题天童叠秀轩", "tgt_text": "名山标巨刹，楼阁在青冥。别路通禅窟，当轩列翠屏。暝禽多雪色，偃树尽龙形。负土新成塔，非才愧勒铭。", "ctrl_text": "五言律诗"}
{"src_text": "送简县尹", "tgt_text": "简氏多兄弟，才名萃一家。嗟君本朝士，出宰向天涯。度岭三冬雪，行春一县花。应怜未归客，鞍马尚风沙。", "ctrl_text": "五言律诗"}
{"src_text": "送赵仲理御史", "tgt_text": "籍甚声华旧，频年沐盛恩。校书天禄阁，执法太微垣。揽辔炎埃豁，挥毫玉露繁。庸疏徒自笑，投赠欲何言。", "ctrl_text": "五言律诗"}
{"src_text": "送马伯忱教授", "tgt_text": "卓荦青云彦，飞腾及妙年。书成天禄阁，座有广文毡。九陌车尘外，千军笔阵前。白头惭倚席，临别思茫然。", "ctrl_text": "五言律诗"}
{"src_text": "送王道一郎中", "tgt_text": "使者下青冥，郎官动列星。扬旌开瘴疠，持斧用雷霆。远俗难驯化，儒臣解引经。无如多诖误，能勿望平亭。", "ctrl_text": "五言律诗"}
{"src_text": "送宋显夫宪佥分题得邵伯埭", "tgt_text": "谢公千载后，陈迹在淮壖。遗爱传终古，嘉名配昔贤。藕花方烂漫，使节莫留连。移取甘棠树，分栽郢水边。", "ctrl_text": "五言律诗"}
{"src_text": "送宋翼卿照磨", "tgt_text": "莽莽关河路，西征独据鞍。借材莲幕底，养望柏台端。指日传温诏，朝天正法冠。广平心铁石，宁惮朔风寒。", "ctrl_text": "五言律诗"}
{"src_text": "送潮阳苏县尹", "tgt_text": "夜水藏蛟鳄，秋天卷瘴云。田多陶令秫，石有大苏文。巧宦诚为乐，修才况不群。尚烦驱笔阵，时复张吾军。", "ctrl_text": "五言律诗"}
{"src_text": "题道士熊君寿母诗卷", "tgt_text": "跨鹤出山中，春衣密密缝。度关占紫气，赐酒拆黄封。介寿慈颜喜，承家积庆重。苏耽却来否，石上有仙踪。", "ctrl_text": "五言律诗"}
{"src_text": "题石门净胜寺", "tgt_text": "十顷苍陂上，山回地势偏。屋栖黄面老，碑挂赤乌年。叶叶风荷颤，层层雪瀑悬。青灯夜寥阒，独照一僧禅。", "ctrl_text": "五言律诗"}
{"src_text": "游法华山回宿楼氏书房遥望嵩头陀智者国师道场上清五云龙寿诸山而未及至其处赠同游傅生国章 其一", "tgt_text": "故庐湖水曲，门对法华山。百里空荒外，三峰晻霭间。倦游烦汲引，阔步强跻攀。老怯高寒境，非缘兴尽还。", "ctrl_text": "五言律诗"}
{"src_text": "游法华山回宿楼氏书房遥望嵩头陀智者国师道场上清五云龙寿诸山而未及至其处赠同游傅生国章 其二", "tgt_text": "小憩虚斋夕，何人笑语同。青云一才子，白发两衰翁。节物逢春好，名区有路通。未能穷胜践，健走愧儿童。", "ctrl_text": "五言律诗"}
{"src_text": "题赵公画兰竹", "tgt_text": "猗兰幽人操，绿竹君子德。夭夭彼棘心，胡为久吾侧。", "ctrl_text": "五言绝句"}
{"src_text": "采芝曲赠永嘉林道士", "tgt_text": "碧峰矗起三十六，老芝千年琢红玉。帝遣仙人下采芝，迷花失石憺忘归。忘归几载无消息，蟠桃积核高数尺。何日青牛驾尔还，肯念金华牧羊客。", "ctrl_text": "七言律诗"}
{"src_text": "题松溪图", "tgt_text": "独骑瘦马走赤日，忽对画图双眼明。想见高人茅屋底，石床卧听松风声。秋风渐高霜露白，松根茯苓已堪食。郁纡迟暮祗自怜，卷图还客三叹息。", "ctrl_text": "七言律诗"}
{"src_text": "题钱舜举画", "tgt_text": "鸟雀鹰鹯皆羽族，强之食乃弱之肉。两雀亦分弱与强，一遭搏噬一高翔。画师描貌劳意匠，诗人见画齐惆怅。人间万事无不然，鸡虫得失安足言。", "ctrl_text": "七言律诗"}
{"src_text": "送孙君文判官", "tgt_text": "笑语匆匆似梦中，衣裳俄复判西风。残蝉落日那堪别，瘦马长途喜未穷。岁事已空南亩稼，归期应老故山桐。兴来尚有平生棹，载酒何时觅钓翁。", "ctrl_text": "七言律诗"}
{"src_text": "寄陈君采", "tgt_text": "江淹文采碧云消，潘岳才华玉树彫。后尔千年开捷钥，森然作者见风标。琪花夕日辉相并，金匮名山路未遥。剩欲倾心数还往，高期无使竟萧条。", "ctrl_text": "七言律诗"}
{"src_text": "次韵答吴正传", "tgt_text": "诸老彫零半九原，后来英发见苍然。高标能复居人下，缓步犹须出我前。天马为谁生月窟，仙禽有日到芝田。论心待取同倾盖，可使空回雪夜船。", "ctrl_text": "七言律诗"}
{"src_text": "寄叶审言", "tgt_text": "千里相思黄叶初，喜传消息慰离居。姓名漫入山公启，怀袖元无贾谊书。已分耕芸供赋敛，胡令汲引到樵渔。临歧踯躅频回首，风雨萧萧雁正疏。", "ctrl_text": "七言律诗"}
{"src_text": "九日", "tgt_text": "独立凭高发兴新，霜清露白复佳辰。绿樽到手不解醉，黄花满头应笑人。梼边老僧幽期失，岩南诗客新句频。秋犬此日并回首，鹅雁寄书愁未因。", "ctrl_text": "七言律诗"}
{"src_text": "次韵山南先生遣兴 其二", "tgt_text": "蒲团兀坐久忘机，何暇重寻是与非。老雁长云天渺渺，晚花寒蝶思依依。起看丹灶春无恙，欲试青鞋雪未晞。鹏鴳逍遥端可耳，玉堂何必愧柴扉。", "ctrl_text": "七言律诗"}
{"src_text": "寄仇仁父先生", "tgt_text": "一官十载尚沉沦，门巷萧萧白屋贫。自有陶公为社友，从呼杜老作诗人。儿曹故复轻前辈，俊步谁当出后尘。招隐诗成无处寄，莫云凝碧坐愁神。", "ctrl_text": "七言律诗"}
{"src_text": "寄朱十八丈判官", "tgt_text": "金榜凄凉已十年，风流文采故依然。香山老去谁同社，栗里归来尚有田。怀古坐看西日落，得春宁问北枝偏。清泉白石多深趣，千载心期入近篇。", "ctrl_text": "七言律诗"}
{"src_text": "送友人之京", "tgt_text": "偶缘送远接清游，烟雨东城晚树幽。离别自应多感慨，笑谈未害各风流。百年芳草频频合，万事孤云故故浮。大华黄河入回首，春风愁绝李膺舟。", "ctrl_text": "七言律诗"}
{"src_text": "忆友人", "tgt_text": "无复高谈慰索居，壮心零落竟何如。人间漫有金台梦，身后谁传玉枕书。半亩苍苔埋璧地，一声白雪断弦初。芙蓉峰下闻吹笛，泪滴春天草木疏。", "ctrl_text": "七言律诗"}
{"src_text": "哭李无逸", "tgt_text": "青春未受二毛侵，谈笑俄闻变古今。千日却醒徒有望，九原莫作遂何心。平生欠荷刘伶锸，此夜谁弹子敬琴。水乐亭西烟草碧，旧游回首重沾襟。", "ctrl_text": "七言律诗"}
{"src_text": "杂兴 其一", "tgt_text": "昔从六客堂前客，共买何山渡口船。杉松夹道得古寺，风雨漫山连杜鹃。忆别老僧如昨日，待分幽事及他年。春江正绿不能去，胜践萧条秪可怜。", "ctrl_text": "七言律诗"}
{"src_text": "杂兴 其二", "tgt_text": "几回拟作送春诗，出户春风去不知。叶底孤花犹入眼，竹根稚笋欲过眉。久抛书卷都如梦，閒看香烟偶似痴。寄语平生张仲蔚，一欢相属竟何期。", "ctrl_text": "七言律诗"}
{"src_text": "杂兴 其三", "tgt_text": "刘生去涤相如器，朱子新裁贾谊书。百代风流今视昔，十年怀抱我怜渠。故应曾对谈谐乐，也复能容礼法疏。风雨潇潇守环堵，秪今可望故人车。", "ctrl_text": "七言律诗"}
{"src_text": "山中夜归", "tgt_text": "漫山松叶行径迷，独穿荦确幽步迟。惊风低草山虎过，寒月挂树天星垂。泉鸣荒冢夜牢落，露洗青林光陆离。茅檐抱膝者谁子，歌阕饭牛声正悲。", "ctrl_text": "七言律诗"}
{"src_text": "三月三日西湖舟中", "tgt_text": "黄尘奔走愧平生，对客犹称旧姓名。此事正堪三太息，秪今忍负四难并。放舟乍落空濛境，送酒元无窈窕声。金谷兰亭嗟已矣，不妨时暂濯吾缨。", "ctrl_text": "七言律诗"}
{"src_text": "哭陈茂卿", "tgt_text": "多病文园鬓未霜，可人风味故难忘。岂期夜壑舟无定，竟使春天草不芳。卖药几时来海上，遗文须我访襄阳。谁怜后死仍漂泊，云白山青自故乡。", "ctrl_text": "七言律诗"}
{"src_text": "宣城客中偶书", "tgt_text": "眼看春霄拥胜流，漂零回首愧沙鸥。黄尘乌帽知谁为，白饭青刍复此留。未必嵇康能作吏，何妨李广不封侯。敬亭云鸟知无恙，款段惟须逐俊游。", "ctrl_text": "七言律诗"}
{"src_text": "梳头得白发", "tgt_text": "偶逐飞云别涧冈，解缨聊尔濯沧浪。襟怀久已无山水，客鬓谁令有雪霜。未必丹砂真却老，可堪白首更为郎。前修未远斯文在，努力无愁歧路长。", "ctrl_text": "七言律诗"}
{"src_text": "山南先生挽诗", "tgt_text": "仰惊乔岳失嶙峋，千载风流可复闻。鼎有丹砂轻县令，囊无薏苡诧将军。苧袍岁月孤青简，石室文章閟白云。泪尽侯芭悲独立，短衣高马秪纷纷。", "ctrl_text": "七言律诗"}
{"src_text": "喜方韶父先生至兼怀山南先生", "tgt_text": "梦觉秋宵失薜萝，尚烦青简慰蹉跎。山中旧别期犹在，岁晚相逢感易多。华表神仙成寂寞，灵光风雨见嵯峨。百年珍重斯文寄，趼足脩程可柰何。", "ctrl_text": "七言律诗"}
{"src_text": "韶父先生有诗复次韵以和", "tgt_text": "两翁故复可怜人，倾盖长安四十春。华屋山丘如隔日，夜床风雨得弥旬。书签药裹仍仍在，橘刺藤梢一一新。漫写馀哀寄冥漠，大荒谁见下麒麟。", "ctrl_text": "七言律诗"}
{"src_text": "送王傅朋静江教授二首 其一", "tgt_text": "丞相威名震百蛮，萧条异代得吾贤。宦游忽过三湘去，家学应令四海传。北望犬牙连上国，夜占鹑尾直中天。炎风朔雪皆王土，未觉青春雨露偏。", "ctrl_text": "七言律诗"}
{"src_text": "送王傅朋静江教授二首 其二", "tgt_text": "碧莲峰下驻飞骖，风土遥知久自谙。会有新书禆禹贡，坐闻旧俗化周南。深篁尽日迷山鬼，毒草无时起瘴岚。珍重斯文强餐饭，漫誇丹荔与黄柑。", "ctrl_text": "七言律诗"}
{"src_text": "送扬州傅学正", "tgt_text": "全淮控制列城遥，尚想青春虎豹骄。一日江山走珠玉，万家灯火沸笙箫。喜逢才俊登文署，好颂升平答圣朝。芍药琼花儿女事，可缘风月逗华镳。", "ctrl_text": "七言律诗"}
{"src_text": "次韵子践秋社归岩南", "tgt_text": "久悟清都是梦中，未嫌短褐任飞蓬。时情冉冉心如醉，世议纷纷耳欲聋。会种枌榆依汉社，共谈禾稼续豳风。蹉跎偶负平生约，已复人间岁一终。", "ctrl_text": "七言律诗"}
{"src_text": "杭州寄里中一二同志", "tgt_text": "故山有路去无从，灯火关心梦不通。浪走红尘真自笑，旧游白社竟谁同。胸中好贮千岩秀，眼底徐观万马空。风雨未休鸿雁断，此怀渺渺故难穷。", "ctrl_text": "七言律诗"}
{"src_text": "客楼雨中", "tgt_text": "江城飘泊动经年，尽日高楼阅过船。睡起小窗初听雨，岸旁垂柳已生烟。坐抛岁月今如此，每望云山欲泫然。尚喜游从得诸彦，时将乐事寄新篇。", "ctrl_text": "七言律诗"}
{"src_text": "送杨山长归钱塘", "tgt_text": "百里乡心海雁飞，三年官况野鸥知。儿童早已占归信，弟子应能颂去思。茅屋荒田春草草，杏花深巷雨丝丝。人生适意须行乐，驷马高车恐未迟。", "ctrl_text": "七言律诗"}
{"src_text": "章德懋同登车盖山", "tgt_text": "城南日日望苏湾，碧树童童盖一山。何意兹辰成邂逅，与君携手共跻攀。钩衣乱石通高步，着面和风启醉颜。尚爱铭碑多楷则，俗书且勿斗妖?。", "ctrl_text": "七言律诗"}
{"src_text": "湖州遇叶士心因寄郭祥卿架阁", "tgt_text": "谢公城下蹋春晖，最忆东园夜不归。落月清樽波潋潋，高花银烛雾霏霏。未愁强醉罗衣湿，政恐重来燕麦稀。大地风涛竟如料，九霄一鹄看横飞。", "ctrl_text": "七言律诗"}
{"src_text": "大卿牟公挽诗 其一", "tgt_text": "云光一夕失崔嵬，多上相逢泪雨推。夹道共看丹旐去，遗民犹忆绣衣来。萧萧悲吹蘋花冷，渺渺乡山杜宇哀。哭尽贞元旧朝士，临歧无语重徘徊。", "ctrl_text": "七言律诗"}
{"src_text": "大卿牟公挽诗 其二", "tgt_text": "后生无复望仪刑，青史徒烦列姓名。穷有遗文成钜冢，死无新爵上铭旌。瓜田方任蓬蒿没，玉树偏依雨露生。旧笏满床知未坠，翰林风月向来清。", "ctrl_text": "七言律诗"}
{"src_text": "次韵牟主簿南湖客中", "tgt_text": "遥望仙桡度碧湖，翩然高兴不枝梧。也知白发行相待，无奈青山不受呼。过眼光风殊猎猎，沾衣多露已涂涂。相逢幸及南枝好，一笑聊须引百壶。", "ctrl_text": "七言律诗"}
{"src_text": "次韵姚子敬教授筠庵别业", "tgt_text": "故园烟树渺江关，长愧求閒未得閒。客路独愁黄叶下，高人正在白云间。卜邻傥遂容依止，载酒终期共往还。未害看山仍拄笏，一竿付我钓沧湾。", "ctrl_text": "七言律诗"}
{"src_text": "次韵别程晋辅教授", "tgt_text": "落拓江湖久不归，相逢还及试春衣。忽闻烟际兰桡动，谁共花前玉斝飞。青眼故多知己在，黑头未觉壮心违。赤霄孔翠吾何望，喔喔邻鸡尔自肥。", "ctrl_text": "七言律诗"}
{"src_text": "草意", "tgt_text": "澹烟斜照旧离离，吐漫芳心欲向谁。可是忘忧能自得，若教指佞定无私。东风江上何人识，南国春来有梦知。留取青青承雨露，术应红紫浪相疑。", "ctrl_text": "七言律诗"}
{"src_text": "阙下口号", "tgt_text": "遹骏先猷在作人，忝陪多士奉明纶。端闱乍启清光近，胪句高传茂典新。奎壁照临回景运，风雷鼓舞契昌辰。不才何以酬天造，徒咏菁莪乐至仁。", "ctrl_text": "七言律诗"}
{"src_text": "赐第后归谒郡府承为置宴口号", "tgt_text": "拜赐才沾雨露香，又惊盛典出黄堂。鸣驺合遝迂千骑，坐席雍容累百觞。他日同乡修故事，不才终古被馀光。承宣得意逢明牧，诸彦能无共激扬。", "ctrl_text": "七言律诗"}
{"src_text": "郡厅宴集之明日乡先生复为置酒重述口号", "tgt_text": "去年此日宴琼林，雨露光华映古今。称庆谬承宾礼重，徼荣弥觉主恩深。少须天诏从容至，坐看宫花取次簪。千载斯文寄来哲，可应外物累初心。", "ctrl_text": "七言律诗"}
{"src_text": "喜赵继道至有怀陈君采", "tgt_text": "匆匆聚散定何常，耿耿心期故未忘。草木关情人事异，云霄回首路岐长。交游历落银河隔，制作纷纶瑞锦张。为语何时共倾倒，秋床风露已生凉。", "ctrl_text": "七言律诗"}
{"src_text": "寄曹子讷于寿道二同年", "tgt_text": "忆同鹄立簉天关，清漏无声虎豹闲。黄榜未开齐望拜，紫衣高唱遽分班。已惊恩出寻常表，更羡身居季孟间。海国邻疆幸无远，可容接武向蓬山。", "ctrl_text": "七言律诗"}
{"src_text": "寄别宋推官", "tgt_text": "目断仙帆去莫从，翩然心逐北飞鸿。未忘绿幕追游盛，况忝黄堂礼数崇。南国几人歌召伯，汉廷有日相于公。悠悠聚散何堪计，趋走终期出下风。", "ctrl_text": "七言律诗"}
{"src_text": "送姜学录", "tgt_text": "短褐萧条两鬓苍，逢人犹解说春坊。云霄有路新推毂，风月传家旧佩囊。此去官曹虽冷落，不妨门户暂辉光。况闻寮友多华胄，休暇过从乐未央。", "ctrl_text": "七言律诗"}
{"src_text": "送盐官傅都目", "tgt_text": "春风匹马去翩翩，老佐名州鬓未班。遥数驿程知到日，坐令官府静如山。河塘灯火机声里，墟落盐烟海气间。历历旧游如梦寐，可容乘兴一追攀。", "ctrl_text": "七言律诗"}
{"src_text": "送贡教授致仕归里", "tgt_text": "宦情乡思两依依，独裹寒毡去若飞。岁晏忍为千里别，林间惊见一人归。官河远树迎仙棹，夕日暄风飏綵衣。漫使临歧生怅望，可容泉石借馀辉。", "ctrl_text": "七言律诗"}
{"src_text": "送三高祠陆主奉", "tgt_text": "垂虹古祠烟树新，昔贤高致久无闻。画图想像空陈迹，谱谍流传喜到君。春水白鸥分座席，寒泉秋菊荐炉熏。临歧何限沧洲意，目断风帆天际云。", "ctrl_text": "七言律诗"}
{"src_text": "送陈推官之信州", "tgt_text": "三朝两世掌丝纶，异代仍瞻玉树新。尚喜传家馀宦谱，又闻议狱用儒臣。中年离别情何限，南渡风流迹未陈。遥想郡斋多暇日，肯怜州县正劳人。", "ctrl_text": "七言律诗"}
{"src_text": "送胡古愚兼简道传博士", "tgt_text": "坐拥皋比十载馀，忽闻飞鹗上公车。此行未可轻投笔，随处犹须小曳裾。灯火尚惭馀事在，云霄转觉故人疏。为言留滞今头白，无用诸公荐子虚。", "ctrl_text": "七言律诗"}
{"src_text": "送淮海书院丘山长", "tgt_text": "遥望官河驻綵桡，春深绛帐不萧条。已惊雨露恩光厚，还喜山川物色饶。尽日楼台人载酒，隔江灯火夜吹箫。定知馆下多才彦，政乐风雩对一瓢。", "ctrl_text": "七言律诗"}
{"src_text": "留别钱翼之", "tgt_text": "矫首清标二十霜，白头倾盖郑公乡。忘形肯厌追游数，借润频飞翰墨香。世态浮云看不定，别情流水去方长。杏花时节霏霏雨，谁共春风举一觞。", "ctrl_text": "七言律诗"}
{"src_text": "诸暨休日偶书", "tgt_text": "一室萧然似冷官，更无车马驻江干。天清不断丝丝雨，春浅犹生阵阵寒。公事痴儿何日了，云山图画要人看。轻风正满微黄柳，谁与相从试凭栏。", "ctrl_text": "七言律诗"}
{"src_text": "次韵答徐文蔚", "tgt_text": "一别溪头十五春，归来乌帽尚黄尘。故应用意崎岖外，未忍忘情寂寞滨。图画云台非我事，挂冠神武独何人。也知州县徒劳耳，相见空惭白发新。", "ctrl_text": "七言律诗"}
{"src_text": "送顾仁甫上计京师", "tgt_text": "忆昔曾随计吏行，浮湛州县竟何成。凉风袅袅仙舟去，夕日依依魏阙情。金匮故藏多钜典，石渠高论尽鸿生。栖身朱墨非君事，早晚公车上姓名。", "ctrl_text": "七言律诗"}
{"src_text": "送沙彦文架阁分题得西山", "tgt_text": "忆昔寒江破浪归，西山回首落烟霏。忍逢朝士登舟去，如望仙人拔宅飞。游戏何妨依绿水，追趋早已到黄扉。公馀若过滕王阁，为捲朱帘挹翠微。", "ctrl_text": "七言律诗"}
{"src_text": "寄题高远楼", "tgt_text": "闻道危楼架泬寥，楼前物色不萧条。窗临谢傅祠边树，门对曹娥渡口潮。解使诗人争应接，也知老子极风标。倦游已忘山阴路，胜饯仍须折简招。", "ctrl_text": "七言律诗"}
{"src_text": "题东柯谷图", "tgt_text": "长松密竹翠交加，洞府新开碧海涯。石上仙人留足迹，春深涧水出桃花。流传图画来千里，生长儿孙只一家。目断飞鸿那可到，旧游空指赤城霞。", "ctrl_text": "七言律诗"}
{"src_text": "闻赵继清调安陆县尹", "tgt_text": "慈恩塔上墨犹鲜，一别重来十七年。相见都门惊判袂，又闻泽国去鸣弦。素衣久出风尘外，青琐行依雨露边。跂马望君先数日，县花虽好莫留连。", "ctrl_text": "七言律诗"}
{"src_text": "送毕县尹", "tgt_text": "归途环佩晓珊珊，白日青天映羽翰。疑是省亲辞太学，惊闻出宰用郎官。花迎墨绶春光暮，风引仙舟海色寒。想见捧觞仍綵戏，乡人争作锦衣看。", "ctrl_text": "七言律诗"}
{"src_text": "次韵题刘氏石壁精舍", "tgt_text": "佳城杳杳隔千峰，精舍寥寥一径通。夜静寒泉犹映月，秋深老树不惊风。旧题尚喜苔碑在，高卧无令蕙帐空。我已倦游今白发，有山如此愿长终。", "ctrl_text": "七言律诗"}
{"src_text": "和外舅主簿公自为挽诗", "tgt_text": "五十年前马上飞，青春如水去难追。一从玉树歌残后，数到黄粱梦觉时。李贺元无楼可记，刘伶漫有锸相随。少须海上蟠桃熟，归簉仙班恐未迟。", "ctrl_text": "七言律诗"}
{"src_text": "留别一公琳公", "tgt_text": "浪走红尘鬓已丝，此身端合老岩扉。兴来复举山阴棹，别去仍留海上衣。夜听泉声如雨落，晴看天末有云归。浮萍飞絮何时定，空使诗人赋式微。", "ctrl_text": "七言律诗"}
{"src_text": "送傅汝砺之安南", "tgt_text": "南徼车书路不遥，秋风使节下青霄。颇闻僚佐登才彦，应有文章达教条。日照楼船江水活，天低铜柱瘴云消。归时岭上梅花发，想见诗囊未寂寥。", "ctrl_text": "七言律诗"}
{"src_text": "送式公归高丽", "tgt_text": "一锡凌空海上飞，星河荡漾宿云披。颇惊辽鹤归来晚，正值骊龙睡觉时。百尺珊瑚无地种，六花薝卜任风吹。高秋兰若烟波外，此乐应须久自知。", "ctrl_text": "七言律诗"}
{"src_text": "题宁节妇诗卷", "tgt_text": "春旗柳色映门闾，华扁新题节妇居。作传小裁青竹简，疏封近降紫泥书。河壖松柏风烟外，阶戺芝兰雨露初。三釜及亲殊未晚，花前何日奉安舆。", "ctrl_text": "七言律诗"}
{"src_text": "送孔御史归曲阜", "tgt_text": "清流共喜聚群贤，新渥时闻下九天。东观紬书何日了，中丞遗笏要人传。过家莫久依林庙，封事先须彻御筵。千载斯文寄来哲，临分握手重悬悬。", "ctrl_text": "七言律诗"}
{"src_text": "送谢仲连小鹿巡检", "tgt_text": "而翁许史旧家声，遗子黄金不满籯。坐拥斋炉惊岁晏，出乘边障属时清。游山定复多新句，饮酒何妨得老兵。愧我白头官尚冷，夜深仍对读书檠。", "ctrl_text": "七言律诗"}
{"src_text": "送乌编修代祀海岳南镇兼简明善隐君", "tgt_text": "承明退直马如龙，将指祠庭礼数崇。岳色非烟生近甸，川灵藏器出幽宫。周原共识皇华使，禹穴谁陪太史公。亦见安阳韩处士，为言客鬓已秋蓬。", "ctrl_text": "七言律诗"}
{"src_text": "题张武定公死事诗卷后", "tgt_text": "古称马革裹尸还，祗有空言世共传。一死如公良伟甚，百年遗庙独巍然。要从身后观馀烈，试听军中奏凯还。文武衣冠方迭起，后先奕叶更绵绵。", "ctrl_text": "七言律诗"}
{"src_text": "题王君冕同年芳润亭", "tgt_text": "花县归来昼寂寥，终南山翠涌亭皋。林深未觉兰荪变，天远何妨雨露高。此去溉根须食实，谁分剩馥与残膏。行看小试挥毫手，香雾霏霏滴凤毛。", "ctrl_text": "七言律诗"}
{"src_text": "题丁文苑同年哀词后", "tgt_text": "自别琼林雨露边，江湖目断绣衣前。禹门尚想龙初化，辽海惊闻鹤已仙。烈日秋霜空耿耿，重山宿草正芊芊。不才后死知何用，坐对诸郎独泫然。", "ctrl_text": "七言律诗"}
{"src_text": "送尉彦诚道州经历", "tgt_text": "一别垂垂四十年，朔风吹鬓两苍然。寒毡久坐归何日，上幕初登望若仙。莫使催科书下考，盛谈名理继前贤。春生马首逢回雁，并写相思入近篇。", "ctrl_text": "七言律诗"}
{"src_text": "送陈君归江西", "tgt_text": "咫尺清光近玉除，姓名何不达公车。也知贾傅今无策，犹幸虞卿旧有书。江上归帆随去雁，年来旅食厌骑驴。诸公正索山人价，能勿相招学隐居。", "ctrl_text": "七言律诗"}
{"src_text": "次韵苏侍郎平村暮归", "tgt_text": "中台多暇独仪曹，退食归来路不遥。扶老未须苍玉杖，行春聊过赤阑桥。挥毫风雨倾三峡，听履星辰接九霄。愧我白头方倚席，敢将巴曲和仙韶。", "ctrl_text": "七言律诗"}
{"src_text": "送尚子正理问", "tgt_text": "上相分临控列州，理官高选用儒流。风生使节声华旧，地近台垣宠数优。南土政平多暇日，西山气爽入新秋。公馀若过滕王阁，烦为题诗在上头。", "ctrl_text": "七言律诗"}
{"src_text": "送苏伯修宪使", "tgt_text": "久参法从侍凝旒，忽拥幨轺按列州。太史山川皆熟路，淮南草木自生秋。遥瞻龙节辞中禁，尚想鳌峰接俊游。樗散郑虔无所用，幸搜岩壑副旁求。", "ctrl_text": "七言律诗"}
{"src_text": "送王止善检挍", "tgt_text": "官无失政吏无私，钩挍宁烦事细微。遥想名曹多暇日，不妨高咏发清晖。潮生江上仙舟迥，春到湖边驿使稀。送尽北来南去客，石田茅屋几时归。", "ctrl_text": "七言律诗"}
{"src_text": "送高唐李知州", "tgt_text": "来登延阁预时髦，出守名州领教条。已羡汉儒知吏事，要观齐俗变风谣。双旌前路方迢递，八座家声未寂寥。此去行须归报政，鸣珂几日造昕朝。", "ctrl_text": "七言律诗"}
{"src_text": "送傅汝砺广州教授", "tgt_text": "耻学山人赴辟书，勇随使者驾轺车。横经久合居高座，上冢应须过旧庐。黑夜文星南斗外，青冥鹏路北风初。来期莫落梅花后，待诏先生席正虚。", "ctrl_text": "七言律诗"}
{"src_text": "送刘遂初修撰", "tgt_text": "近闻退直自承明，忽报扬镳出凤城。未老已嫌金带重，暂归不著绣衣行。故人尚作瀛州客，岁晚无忘魏阙情。临别赠言聊复尔，谁能持酒劝公荣。", "ctrl_text": "七言律诗"}
{"src_text": "送于指挥归密州", "tgt_text": "故山东望路何长，远奉灵輀返寿藏。予告公朝存旧典，疏封泉壤发幽光。总戎行复开油幕，儤直仍须赴玉堂。它日过家如上冢，岁寒松柏正苍苍。", "ctrl_text": "七言律诗"}
{"src_text": "书巢张君挽章", "tgt_text": "岁晚巢居寄一枝，上林无树可相依。不随叶县飞凫去，竟作辽东化鹤归。架上牙签书在否，门前珠履客来稀。春江如箭船如马，忍见舟旗飏落晖。", "ctrl_text": "七言律诗"}
{"src_text": "次韵伯雨腊月八日雪中同登来鹤亭", "tgt_text": "兴来欲泛山阴雪，不奈舟胶野水凝。朝士白头愁独步，仙人赤脚傲层冰。招来尽是鸡群鹤，趍附空惭骥尾蝇。夜久松龛同拥毳，绝胜儤值有青绫。", "ctrl_text": "七言律诗"}
{"src_text": "至大庚戌正月二十一日予与儒公禅师谒松瀑真人于龙翔上方翰林邓先生适至予为赋诗四韵诸老皆属和焉后三十一年是为至元辛已正月二十三日过伯雨尊师之贞居无外式公刘君衍卿不期而集辄追用前韵以纪一时之高会云", "tgt_text": "庐山旧事谁能继，三十年前此会同。偶尔共来今日雨，萧然犹有古人风。坐深遥对花如雾，兴尽徐归月在空。仰止前修那堪作，聊追馀响托无穷。", "ctrl_text": "七言律诗"}
{"src_text": "送史景福", "tgt_text": "十年相望各天涯，上幕新开鬓未华。日出公庭来雁鹜，风生老笔动龙蛇。蜀乡路远春多雨，江国云深树有花。若见君家彭泽令，为言且莫问桑麻。", "ctrl_text": "七言律诗"}
{"src_text": "府判谢公挽章", "tgt_text": "换得朝衣不称身，勇辞新爵号遗民。鍊成偃月炉中药，阅遍铜驼陌上人。鲁国灵光俄委地，谢家玉树正伤春。忽闻旧唱贞元曲，衰涕能无洒石麟。", "ctrl_text": "七言律诗"}
{"src_text": "六月十二日上京翰林开院喜雨院长开府公俾为诗以志之", "tgt_text": "雨浥鳌峰长绿苔，佳辰良会玉堂开。凉生薰殿宸居近，恩予官壶诏使来。尽醉不愁骑马滑，新诗可待片云催。作霖正尔须公等，行见文星入上台。", "ctrl_text": "七言律诗"}
{"src_text": "安南遣使入朝用故事奉贽纳谒于翰林其归也上介黎括以赠言为请赋诗四韵以遗之", "tgt_text": "上圣敷文格远人，外藩修职用儒臣。并驰使介踰丹徼，特设朝班觐紫宸。炎海计程归路永，都亭燕饯宠光新。祗承德意勤宣布，鼓舞鸢鱼咏至仁。", "ctrl_text": "七言律诗"}
{"src_text": "送徐志尹赴安乡县尹", "tgt_text": "自为从史直銮坡，几见乡山烂斧柯。能事正宜参笔削，借才聊复试弦歌。屈原故国兰都长，陶令公田秫最多。应笑衰翁苦留滞，汗青无日欲如何。", "ctrl_text": "七言律诗"}
{"src_text": "送陈元达代祠补怛洛迦山", "tgt_text": "天下名山小白花，鲸波帖帖度仙槎。函香秘宇祈灵贶，出节宸廷振使华。殿榜旧誇韦诞笔，锦衣重过买臣家。相门乔木殊无恙，万古清风碧海涯。", "ctrl_text": "七言律诗"}
{"src_text": "次韵答胡古愚博士", "tgt_text": "麻衣草坐老仙翁，曾及清时侈际逢。行殿晓趋开豹尾，禁林秋宴出驼峰。休官尚想英游并，爱客何嫌异味重。况乃东阳山水窟，主张风月有诗宗。", "ctrl_text": "七言律诗"}
{"src_text": "送李师曾蒋仲善赴春官", "tgt_text": "忆随飞鹗上秋天，梦断慈恩四十年。及此鬓毛俱秃尽，见君头角共崭然。计偕已趣轺车动，胪句行听卫士传。紫陌红尘衣易化，看花得意莫留连。", "ctrl_text": "七言律诗"}
{"src_text": "哭御史王公 其一", "tgt_text": "有人新自甬东来，别后音书第一回。欲问布帆无恙否，岂知尘世隔蓬莱。", "ctrl_text": "七言绝句"}
{"src_text": "哭御史王公 其二", "tgt_text": "被发胡为竟渡河，由来魑魅喜人过。不须待听山阳笛，一曲箜篌哀思多。", "ctrl_text": "七言绝句"}
{"src_text": "哭御史王公 其三", "tgt_text": "早岁栖身拟凤池，桑田为海已多时。路人方为乘骢止，流水生涯遽可悲。", "ctrl_text": "七言绝句"}
{"src_text": "哭御史王公 其四", "tgt_text": "玉堂政要谪仙人，何意先成采石坟。人物渺然时事异，漫今平地有青云。", "ctrl_text": "七言绝句"}
{"src_text": "哭御史王公 其五", "tgt_text": "金阜原头草未生，儿郎俄已去骑鲸。黄泉会有相逢处，转见人间母子情。", "ctrl_text": "七言绝句"}
{"src_text": "哭御史王公 其八", "tgt_text": "孤儿思父母怜儿，忍见铭旌独返时。毕竟江鱼与蝼蚁，世间何物最堪悲。", "ctrl_text": "七言绝句"}
{"src_text": "哭御史王公 其九", "tgt_text": "楚客犹疑刻剑痕，秋风已到孟尝门。残潮落月天涯夜，剪纸谁招万里魂。", "ctrl_text": "七言绝句"}
{"src_text": "哭御史王公 其十", "tgt_text": "天吴罔象正纵横，谁认鳌山顶上行。海气昏昏风雨恶，梦中无路吊先生。", "ctrl_text": "七言绝句"}
{"src_text": "避暑图", "tgt_text": "一丘一壑古遗民，十里清风不属人。閒对青山挥白羽，世间何物是红尘。", "ctrl_text": "七言绝句"}
{"src_text": "围棋图", "tgt_text": "有客围棋洞口归，天荒地老已多时。人言此客殊痴绝，画里看棋我更痴。", "ctrl_text": "七言绝句"}
{"src_text": "次韵章兄雨中 其一", "tgt_text": "卧听风水共喧喧，起视青空白雨悬。秪谓桑田可无恙，不知江势欲吞天。", "ctrl_text": "七言绝句"}
{"src_text": "次韵章兄雨中 其二", "tgt_text": "茫茫平陆一尺水，瑟瑟凉飙五月秋。莫谓天公无皂白，误将阴雨怨鸣鸠。", "ctrl_text": "七言绝句"}
{"src_text": "次韵章兄雨中 其三", "tgt_text": "故山回首杜鹃啼，客舍谁怜寄一枝。赖有四门章博士，不缘风雨废谈诗。", "ctrl_text": "七言绝句"}
{"src_text": "次韵章兄雨中 其五", "tgt_text": "草长故山怀独往，苔生今雨叹离居。谁能共饮桃源酒，一醉千年不愿馀。", "ctrl_text": "七言绝句"}
{"src_text": "偈二首 其一", "tgt_text": "久谓声闻难作佛，今知龙女解成男。分明信有旁人分，五十三身第一参。", "ctrl_text": "七言绝句"}
{"src_text": "偈二首 其二", "tgt_text": "息心无想成无记，有见还同有相存。不尽普贤殊胜行，随方愿启一城门。", "ctrl_text": "七言绝句"}
{"src_text": "松江舟中偶书 其一", "tgt_text": "山房偶为故人留，又领飞云过别州。白浪千花帆一叶，茫茫天地此生浮。", "ctrl_text": "七言绝句"}
{"src_text": "滦阳邢君隐于药市制芍药芽代茗饮号曰琼芽先朝尝以进御云 其一", "tgt_text": "君家药笼有新储，苦口时供茗饮须。一味醍醐充佐使，从今合唤酪为奴。", "ctrl_text": "七言绝句"}
{"src_text": "题李早画马", "tgt_text": "平沙如雪草如烟，想见春风士马閒。玉勒锦鞯尘土化，画图流落尚人间。", "ctrl_text": "七言绝句"}
{"src_text": "石节妇诗", "tgt_text": "伯也南征去不归，舅姑长恸小儿悲。元戎奏彻铙歌曲，来听完州节妇诗。", "ctrl_text": "七言绝句"}
{"src_text": "送许参政归武昌别业 其一", "tgt_text": "九衢荡荡绿槐风，旌旆摇摇马首东。惆怅凤凰池上客，青天万里一冥鸿。", "ctrl_text": "七言绝句"}
{"src_text": "送许参政归武昌别业 其二", "tgt_text": "待漏东华霜满靴，挂冠神武意如何。也知久历中书考，若比汾阳恐未多。", "ctrl_text": "七言绝句"}
{"src_text": "送许参政归武昌别业 其三", "tgt_text": "毡笔书题墨尚新，杏花零落故园春。一从今日公归后，身到黄扉复几人。", "ctrl_text": "七言绝句"}
{"src_text": "送许参政归武昌别业 其四", "tgt_text": "晓日都门祖帐开，路人啧啧叹贤哉。东风无限新桃李，不敢烦公手自栽。", "ctrl_text": "七言绝句"}
{"src_text": "送许参政归武昌别业 其五", "tgt_text": "片云为雨出山时，群物欣欣各自私。收敛神功去无迹，寻常草木竟何知。", "ctrl_text": "七言绝句"}
{"src_text": "送许参政归武昌别业 其六", "tgt_text": "住近韩家昼锦堂，不将牙纛诧同乡。翻嫌相国归来日，腰下犹悬太守章。", "ctrl_text": "七言绝句"}
{"src_text": "送许参政归武昌别业 其七", "tgt_text": "白袍鹄立漫纷纷，遥听车音共候门。相见唯须饮醇酒，看山看水坐忘言。", "ctrl_text": "七言绝句"}
{"src_text": "送许参政归武昌别业 其八", "tgt_text": "南游聊食武昌鱼，莫学骚人赋卜居。天子若思真汉相，可云吾亦爱吾庐。", "ctrl_text": "七言绝句"}
{"src_text": "送许参政归武昌别业 其九", "tgt_text": "五十人间富贵年，山中道士早求仙。石田茅屋归无计，愁绝灯前老郑虔。", "ctrl_text": "七言绝句"}
{"src_text": "送许参政归武昌别业 其十", "tgt_text": "龙门尚想旧同游，药笼深惭晚见收。新筑沙堤却何日，欲归且复为公留。", "ctrl_text": "七言绝句"}
{"src_text": "饮后示陈生", "tgt_text": "岁终博士不超迁，便腹先生醉欲眠。匡鼎若来犹自可，后堂无处著彭宣。", "ctrl_text": "七言绝句"}
{"src_text": "题洪崖出游图", "tgt_text": "灵仙飞化事难言，驴背春风度市门。不到人间今已久，多应醉卧古藤根。", "ctrl_text": "七言绝句"}
{"src_text": "赠写真", "tgt_text": "自是清时翰墨流，水边林下莫淹留。汉皇正在麒麟阁，欲画将军博陆侯。", "ctrl_text": "七言绝句"}
{"src_text": "送傅梅溪迁任福州", "tgt_text": "往岁从君直禁林，相于道义最情深。公车承诏庄行日，莫怪频频酒屡斟。", "ctrl_text": "七言绝句"}
{"src_text": "题王南谷大夫自作墨梅诗送傅君时教授南归", "tgt_text": "何逊扬州迹未陈，染衣不是洛城尘。毫端一线阳和力，中有江南万斛春。", "ctrl_text": "七言绝句"}
{"src_text": "题宣和御画", "tgt_text": "青城尘土昼濛濛，百二山河一夕空。收敛神功归化笔，野花啼鸟尚春风。", "ctrl_text": "七言绝句"}
{"src_text": "题陆山长柳州", "tgt_text": "簇簇春山紫翠围，瀰瀰烟水白鸥飞。东被正作西湖长，一曲空惭贺监归。", "ctrl_text": "七言绝句"}
{"src_text": "题清镜阁", "tgt_text": "投老归来贺监船，何时结屋镜湖边。羡公高坐毗卢阁，万水同波一月圆。", "ctrl_text": "七言绝句"}
{"src_text": "题赵伯容鹤巢", "tgt_text": "平原公子去翩翩，独溯刚风直上天。家近孤山春树好，归期莫落后千年。", "ctrl_text": "七言绝句"}
{"src_text": "次韵答济公 其一", "tgt_text": "旧游零落如星散，坐对孤山似守株。听彻贞元供奉曲，羞将短发照西湖。", "ctrl_text": "七言绝句"}
{"src_text": "次韵答济公 其二", "tgt_text": "病须药饵亲丹灶，老厌书帷彻绛纱。幸有文殊来见问，更无天女散天花。", "ctrl_text": "七言绝句"}
{"src_text": "次韵答济公 其三", "tgt_text": "白头朝士方徒步，欲过六桥愁路赊。目断红云花鸟上，楼居缥缈梵王家。", "ctrl_text": "七言绝句"}
{"src_text": "桃源图", "tgt_text": "山容惨惨将为雨，云气垂垂欲傍花。莫问前村何处觅，垂萝盘石即吾家。", "ctrl_text": "七言绝句"}
{"src_text": "次韵题墨梅", "tgt_text": "一自携家湖水东，放舟时度玉花丛。因君貌得横斜影，闲却孤山月一篷。", "ctrl_text": "七言绝句"}
{"src_text": "题先照楼", "tgt_text": "初日团团出海东，凌晨先照最高峰。不知今日华严界，楼阁新开第几重。", "ctrl_text": "七言绝句"}
{"src_text": "武王扇暍图", "tgt_text": "一夫偶尔获清凉，四海仁风孰奉扬。有道曾孙不忘远，幸均此施遍群方。", "ctrl_text": "七言绝句"}
{"src_text": "题平章康里公春日杏园西即事诗后", "tgt_text": "锵金戛玉音声古，抉石奔泉气势雄。目断云车天路永，小楼春雨杏花风。", "ctrl_text": "七言绝句"}
{"src_text": "题明公画兰", "tgt_text": "吴僧戏笔点生绡，袅袅幽花欲动摇。梦断楚江烟雨外，秋风滦水暮潇潇。", "ctrl_text": "七言绝句"}
{"src_text": "壬辰春三月游左溪癸巳春三月游天宫有感而赋", "tgt_text": "频年谒拜祖师庭，祗有山光与水声。尚想玄珠密相付，免令我漫肆讥评。", "ctrl_text": "七言绝句"}
{"src_text": "崔清献公祠", "tgt_text": "昔年身佩国安危，去蜀犹深当馈思。出处一生无玷玉，功名千载不刊碑。祠前古柏寻何处，坡后寒花有几枝。盛德固应延世教，相门今见复兴诗。", "ctrl_text": "七言律诗"}
{"src_text": "至元癸未上巳陪缙山游七星岩并次其韵", "tgt_text": "天文地理本相通，象纬□□□□□。角亢诸山皆拱北，面前□□□□□。崖碑画里怀周子，石室□□□□□。台在魁杓最高处，通明□□□□□。", "ctrl_text": "七言律诗"}
{"src_text": "七星岩", "tgt_text": "巍峨石壁镇端州，与客登临最上头。树色空濛山雨过，岩光摇落水云浮。参天绝巘亭亭立，环壑清泉细细流。驰逐宦途耽吏隐，临风偏羡赤松游。", "ctrl_text": "七言律诗"}
{"src_text": "题神符岩", "tgt_text": "五丁擘破石岩岩，拔起孤峰顿此间。长作莲塘中砥柱，远移蓬岛下尘寰。晓来云滃龙归洞，夜半仙游鹤满山。壁立东南为胜境，脚头高处愈跻攀。", "ctrl_text": "七言律诗"}
{"src_text": "望夫石", "tgt_text": "北望夫兮南望夫，藁砧不来两当涂。山头风雨终日有，世间名节何地无。季隗九死怨重耳，彭郎半生忘小姑。妾身若有依凭处，此石亦能言魏榆。", "ctrl_text": "七言律诗"}
{"src_text": "罗琴山", "tgt_text": "地尽南天涌翠岑，仙人偏向此弹琴。无人能和阳春曲，有客静听流水音。石鼎尚馀丹九转，龙潭常注水千寻。萧然世事空尘迹，寂寂江山自古今。", "ctrl_text": "七言律诗"}
{"src_text": "熙春亭次胡忠简公韵", "tgt_text": "亭冠南荒数十城，凭高眼孔小沧溟。遑知垂领二毛白，第见中原一发青。帝皞春机常泼泼，羲和日驭亦亭亭。天家一视元无间，合写新图入画屏。", "ctrl_text": "七言律诗"}
{"src_text": "在潮州寄父", "tgt_text": "书剑优游付远行，故园桃李几番春。二千里外江湖迹，三十年前父母身。雨洒孤灯增旅况，风吹归梦怆吟神。频年欲寄平安讯，奈隔罗浮一片云。", "ctrl_text": "七言律诗"}
{"src_text": "丁巳赴湖广乡试晓发城月驿待友人周景沂不至诗以督之", "tgt_text": "画角声残月影横，邻鸡多事管人行。滟杯满引防岚重，新句慵编爱驶轻。一宿蘧庐仁义熟，三生败石梦魂清。故人不至予怀渺，长笑出门天地明。", "ctrl_text": "七言律诗"}
{"src_text": "山村书事", "tgt_text": "青山历历水粼粼，望眼空明诗料新。雅背日妍初过雨，马蹄风软不惊尘。馔无肉味知城远，邻有书声爱俗淳。明日江头重问渡，野人笑我是知津。", "ctrl_text": "七言律诗"}
{"src_text": "重阳登香山", "tgt_text": "秋风此日洒衣裳，与客登临载一觞。好景不妨终日度，黄花尤胜去年香。泉飞涧石声何响，步入松关路转长。览胜凭高清兴发，洗歌一曲羡高强。", "ctrl_text": "七言律诗"}
{"src_text": "老将", "tgt_text": "潇潇夜雨泣金鎗，梦过交河古战场。醉误臂鹰呼走卒，閒思调马扈先皇。黑山戍后田园废，青海归来岁月长。日旰西凉初试猎，犹存矍铄一分狂。", "ctrl_text": "七言律诗"}
{"src_text": "清贫", "tgt_text": "错骑黄鹤出烟萝，借得容身燕一窝。仁义中天行日月，是非平地起风波。黄齑有味轻红脍，紫绶无功愧绿蓑。金坞铜山招祸败，清贫两字值钱多。", "ctrl_text": "七言律诗"}
{"src_text": "老儒", "tgt_text": "狗监无人荐子虚，无边岁月叹居诸。遍观历代无穷事，读尽平生未了书。早梦科场嗟已矣，晚从学校赋归与。清晨口授儿孙罢，时向窗前剔蠹鱼。", "ctrl_text": "七言律诗"}
{"src_text": "上廉访司", "tgt_text": "心持藻鉴手持衡，明察秋毫判断平。节操风霜雪松劲，襟怀冰月驿梅清。云开雾捲星河绕，雷厉风飞海岳惊。倘为儒流坚砥柱，回澜一力赖宗盟。", "ctrl_text": "七言律诗"}
{"src_text": "沙涌题丈人马侍郎故宅", "tgt_text": "祥兴驻跸旧行宫，献粟军前表素衷。泪洒碙州成往事，歌传信国说流风。一星争瞰少微碧，三月先炎荔火红。西望崖门心渺渺，残篇终古气摩空。", "ctrl_text": "七言律诗"}
{"src_text": "由羊城夜泊石岐口占", "tgt_text": "一笛西风急，寒江欲二更。渡头人影寂，浩月送归程。", "ctrl_text": "五言绝句"}
{"src_text": "呈伯兄万九", "tgt_text": "一水盈盈隔，中宵耿耿思。雀环非望报，鸿羽漫为仪。生德乃如此，斯文期在兹。昕宵同淬砺，寸念判危微。", "ctrl_text": "五言律诗"}
{"src_text": "村居杂咏", "tgt_text": "卜筑西郊外，开门对碧峰。芒鞋方竹杖，徙倚抚乔松。靖节多佳趣，东篱菊满丛。一樽谁共酌，清话有邻翁。", "ctrl_text": "五言律诗"}
{"src_text": "漫赋", "tgt_text": "高咏三秋夜，飞鸿和远音。悠然乐无极，山月照幽林。", "ctrl_text": "五言绝句"}
{"src_text": "怀诸葛武侯", "tgt_text": "诸葛风流举世希，纶巾羽扇凯歌归。将军倘遂明农愿，依旧隆中一布衣。", "ctrl_text": "七言绝句"}
{"src_text": "读先叔父千一遗集有感", "tgt_text": "端倪养出饶真乐，不慕纨华甘淡薄。沂水舞雩春风香，天地之间犹橐籥。呼吸真宰游太清，江湖廊庙何营营。苞符秘要博奇趣，著书闭户足平生。", "ctrl_text": "七言律诗"}
{"src_text": "雨后飞来寺 其一", "tgt_text": "白云飞尽四山清，叠叠重重列画屏。默念弥陀趺坐久，天花无数落空庭。", "ctrl_text": "七言绝句"}
{"src_text": "雨后飞来寺 其二", "tgt_text": "晓钟声度白云开，楼阁玲珑绝点埃。林下忽闻仙犬吠，早知尘世有人来。", "ctrl_text": "七言绝句"}
{"src_text": "游嵩岳二首 其一", "tgt_text": "嵩岳岩前铁作桥，重楼朱宇隐层霄。道人步月拾瑶草，童子倚云吹玉箫。春满石坛迟昼景，龙藏金鼎长丹苗。苔封少室山前路，何许高人索价饶。", "ctrl_text": "七言律诗"}
{"src_text": "游嵩岳二首 其二", "tgt_text": "名山到处驻征騑，来访幽栖杜德机。云盖浮丘千岁井，烟笼玉女五铢衣。唐碑犹有丹砂颂，汉室全无青鸟飞。风捲长松清啸发，佩环声响九天微。", "ctrl_text": "七言律诗"}
{"src_text": "中岳投龙简", "tgt_text": "自喜华巅预此行，远赍纶旨告功成。典谟会与唐虞并，文武更祈申甫生。人意达时天意合，金龙投处蛰龙惊。归途岩壑清风响，疑是当年万岁声。", "ctrl_text": "七言律诗"}
{"src_text": "四见亭", "tgt_text": "卧麟山前江水平，卧麟山下望行云。山云山柳岁时好，江水江花颜色新。长江西来流不尽，东到沧海无回津。我欲登临问兴废，今时不见古时人。", "ctrl_text": "七言律诗"}
{"src_text": "栖霞洞", "tgt_text": "拄杖访栖霞，神仙信有家。听泉消俗虑，拂石看云花。海内年将暮，山中日未斜。何堪骢马去，回首一云遮。", "ctrl_text": "五言律诗"}
{"src_text": "赈宁陵", "tgt_text": "春蚕老后麦秋前，驰驿亲颁赈济钱。属邑七城蒙惠泽，饥民万口得生全。荒村夜月闻舂杵，破屋薰风见灶烟。圣主仁慈恩似海，更将差税免今年。", "ctrl_text": "七言律诗"}
{"src_text": "和吕佥宪诗", "tgt_text": "凤舞龙盘势两雄，个中楼阁接晴空。朝飞画栋云初起，暮捲珠帘月自通。排闼四时山锁翠，绕城千古水流东。不须更问民淳伪，好恶同归草偃风。", "ctrl_text": "七言律诗"}
{"src_text": "潮居八景诗并序 其一 黄杨天池", "tgt_text": "黄杨峻起冠群山，一沼天成绝顶间。浴佛浴仙今不见，花香空谷鸟声闲。", "ctrl_text": "七言绝句"}
{"src_text": "潮居八景诗并序 其二 龙归清话", "tgt_text": "山寺凭高万丈幽，游人罕见白云浮。花香流水无非道，谈罢归来月满洲。", "ctrl_text": "七言绝句"}
{"src_text": "潮居八景诗并序 其三 郊野畋猎", "tgt_text": "僻野山居世外林，纵禽逐兔古松阴。同行赳赳皆人杰，他日公侯寄腹心。", "ctrl_text": "七言绝句"}
{"src_text": "潮居八景诗并序 其四 厓门烟雨", "tgt_text": "目击慈元事已非，山河亦悔改为夷。君臣母子恨犹在，泪湿朝衣天亦悲。", "ctrl_text": "七言绝句"}
{"src_text": "潮居八景诗并序 其五 构亭对竹", "tgt_text": "竹林深处白云雾，诛草成亭晤此君。翁意在亭更在竹，何妨暮倚绝尘氛。", "ctrl_text": "七言绝句"}
{"src_text": "潮居八景诗并序 其六 薰风漫兴", "tgt_text": "春隆寒尽春风清，解带相迎爽意生。我倚南窗闲自适，每怀先子舞雩行。", "ctrl_text": "七言绝句"}
{"src_text": "潮居八景诗并序 其七 春宵即事", "tgt_text": "悬灯月下夜如昼，玩赏春光处处然。社酒乡邻乘兴饮，儿童歌舞乐尧天。", "ctrl_text": "七言绝句"}
{"src_text": "潮居八景诗并序 其八 中秋玩月", "tgt_text": "秋盛天高素影亲，娟娟独皓历河津。纤尘不染净如许，一种清辉最可人。", "ctrl_text": "七言绝句"}
{"src_text": "贺吴朝进素臣父子并荣", "tgt_text": "未饶官贵文章贵，不但亲荣闾里荣。青史旧书吴太守，素臣新传左丘明。", "ctrl_text": "七言绝句"}
{"src_text": "三洲岩", "tgt_text": "海外三洲隔弱流，凭谁移近锦江头。天开混沌应重设，地拥穹窿不计秋。岩溜储精凝玉乳，崖松笼月走金虬。我来几度寻幽赏，谩把新诗记胜游。", "ctrl_text": "七言律诗"}
{"src_text": "送萧县丞", "tgt_text": "塞上蘼芜绿渐齐，庄浪相送踏春泥。行人已向今朝别，好鸟何须尽日啼。杨柳风寒兰水外，玉田烟暖华山西。白头谁谓知心晚，准拟重来泛旧溪。", "ctrl_text": "七言律诗"}
{"src_text": "寄杨润之表兄", "tgt_text": "自惭踪迹付飘流，端为浮生拙计谋。亲友别离情切切，树云相忆路悠悠。心怀故里多成梦，身在屯田未足忧。为报江头垂柳绿，长条留取系归舟。", "ctrl_text": "七言律诗"}
{"src_text": "六湖塘见春雁", "tgt_text": "蘼芜绿长香簇簇，双雁忘机相对浴。东风何事不归飞，应念江南春草绿。燕山密雪正茫茫，况有桃花水满塘。毕竟不如归去好，楚云湘雨是他乡。", "ctrl_text": "七言律诗"}
{"src_text": "别后寄澄江先生", "tgt_text": "晚来江水正流澌，恰似东风送别离。白屋半间应有分，青山千里不胜思。穿林月色生愁况，扑野萤灯照鬓丝。此际寂寥吟兴少，竹窗空倚雁过时。", "ctrl_text": "七言律诗"}
{"src_text": "冬夜送谭甥渊还甘山以鼓吹续编诗为首句", "tgt_text": "碧云红树动离情，酒尽宵分送客行。桂棹兰桡随绿水，板桥霜月映寒灯。休誇此日朱颜好，只恐重逢白发生。明日到家从所适，草堂花木足华荣。", "ctrl_text": "七言律诗"}
{"src_text": "南雄八景诗 其一 庾岭寒梅", "tgt_text": "岁暮江南意若何，琼瑶枝上觉春多。罗浮有梦啼青鸟，玉宇无尘倚素娥。自古松筠同节操，由来鼎鼐待调和。可人怀抱清如许，楚调应裁白雪歌。", "ctrl_text": "七言律诗"}
{"src_text": "南雄八景诗 其二 淩江秋月", "tgt_text": "江云散尽雨痕收，夜色婵娟映碧流。玉斧修成三万户，金波摇动一轮秋。镜中毫末分蟾兔，河畔寻常见女牛。酒醒梦回楼阁静，恍疑身在广寒游。", "ctrl_text": "七言律诗"}
{"src_text": "南雄八景诗 其三 灵岩龙瀑", "tgt_text": "层峦叠嶂紫霞堆，中有飞泉百道来。白昼无云晴喷雪，青霄不雨暗惊雷。夏炎雅称调冰盎，秋冷尤宜荐菊杯。千古匡庐同此景，品题谁继谪仙才。", "ctrl_text": "七言律诗"}
{"src_text": "南雄八景诗 其四 官道虬松", "tgt_text": "轩腾浑似角雌雄，势捲岩峦几万重。焦尾曾经雷电掣，修鳞多历雪霜封。枝头挂月珠光射，叶底流云翠沫浓。我有丹心怀补报，功名何日梦相逢。", "ctrl_text": "七言律诗"}
{"src_text": "南雄八景诗 其五 璎珞渔洲", "tgt_text": "水碧沙明分外奇，渔舟泊处日忘机。桃花雨暖红鳞健，芦叶霜晴紫蟹肥。乱石嵯峨栖断岸，沧波清浅映斜晖。一川胜景犹存迹，璎珞千年傍水涯。", "ctrl_text": "七言律诗"}
{"src_text": "南雄八景诗 其六 玲珑仙室", "tgt_text": "何年仙斧凿山开，满室烟霞护石台。圭窦有天通日月，瑶阶无地着氛埃。金华谩叱群羊去，辽海终期独鹤回。几度登临访遗迹，恍然身在小蓬莱。", "ctrl_text": "七言律诗"}
{"src_text": "南雄八景诗 其七 阴晴塔影", "tgt_text": "浮屠千尺起层层，半入虚无看不明。月转黄昏移石笋，露垂清晓滴金茎。孤棱直压花阴重，斗角横铺水面轻。几度攀缘临绝顶，倒身翻与地相平。", "ctrl_text": "七言律诗"}
{"src_text": "南雄八景诗 其八 晦朔潮痕", "tgt_text": "江湖消长去来频，满眼浮花烂若银。瘴海飘飖惊贝母，炎州髣髴降滕神。春风芳草斜阳渡，秋月芦花浅水滨。几处乘流舣舟楫，不知谁是济川人。", "ctrl_text": "七言律诗"}
{"src_text": "过清远峡", "tgt_text": "两岸青山翠欲流，天涯萍迹便堪游。层峦倒影藏仙窟，一水新潮荡客舟。系石藤萝常伴月，穿云猿狖自鸣秋。凝眸未尽寻幽兴，直欲高飞最上头。", "ctrl_text": "七言律诗"}
{"src_text": "游飞来寺", "tgt_text": "旅次维舟傍翠岑，穷幽策杖赋登临。烟笼古木元关寂，风扫残红野径深。客过柴扉云满袖，僧敲禅磬月归林。洞门几许猿声咽，散入蒲团杂梵音。", "ctrl_text": "七言律诗"}
{"src_text": "送徐子贵南恩州学正", "tgt_text": "笔床茶灶米家船，去结香芹碧藻缘。高士旧闻人下榻，冷官谁谓客无毡。诗成蜃气楼台外，目送鸢飞潦雾边。往事沙虫堪一慨，海灵山下浪浮天。", "ctrl_text": "七言律诗"}
{"src_text": "舟宿武山是夕风雨骤发余襄公候潮处也", "tgt_text": "海门鲸浸浪掀天，点点归帆贾客船。怪石中流成虎踞，腥风半夜起龙眠。神仙弱水知何许，天地无情任可怜。惟有朝昏潮信在，武陵遗迹尚依然。", "ctrl_text": "七言律诗"}
{"src_text": "香山八景诗 其一 金鼓朝阳", "tgt_text": "半抹红花满，山城物色新。楼台三界晓，花鸟万家春。", "ctrl_text": "五言绝句"}
{"src_text": "香山八景诗 其二 石岐晚渡", "tgt_text": "野船春浪急，烟柳夕阳低。流水南还北，行人东又西。", "ctrl_text": "五言绝句"}
{"src_text": "香山八景诗 其三 南台秋月", "tgt_text": "阊阖城南夜，澄鲜一望中。可怜台上路，举步是蟾宫。", "ctrl_text": "五言绝句"}
{"src_text": "香山八景诗 其四 浮虚春涛", "tgt_text": "西北朝宗派，东南合踏潮。长风随入夜，吹作雪翻飘。", "ctrl_text": "五言绝句"}
{"src_text": "香山八景诗 其五 阜峰文笔", "tgt_text": "群峰超绝处，特自起孤高。卓地青筠管，抽天碧兔毫。", "ctrl_text": "五言绝句"}
{"src_text": "香山八景诗 其六 天池芰荷", "tgt_text": "天池方半亩，半亩尽荷花。借问荷花主，蓬莱是主家。", "ctrl_text": "五言绝句"}
{"src_text": "香山八景诗 其七 金紫岩溜", "tgt_text": "垂绅初沥沥，漱玉乍玲玲。山色惊人目，泉流足我听。", "ctrl_text": "五言绝句"}
{"src_text": "香山八景诗 其八 长洲烟雨", "tgt_text": "柳暗溪桥路，云封古洞门。牧童村外笛，驱犊下黄昏。", "ctrl_text": "五言绝句"}
{"src_text": "谷山在藤县城北", "tgt_text": "层峦叠翠瘴江湄，水色林光云起时。云鹤自闲春自老，个中风月几人知。", "ctrl_text": "七言绝句"}
{"src_text": "东山", "tgt_text": "东山云敛碧天开，月色苍茫海上来。风露满空清似洗，一庭光彩转瑶台。", "ctrl_text": "七言绝句"}
{"src_text": "石壁山高十馀丈，下临大江，是多松桧", "tgt_text": "千尺丹厓削石屏，波光倒树碍云行。何当借我烟霞榻，卧听泉声看月明。", "ctrl_text": "七言绝句"}
{"src_text": "赤水峡两岸壁立，一水中流，树木蔚然，岚气朝夕不散", "tgt_text": "水气初升云气浮，山林不辨鸟声幽。天风吹入三竿日，草木依然水绕洲。", "ctrl_text": "七言绝句"}
{"src_text": "藤江", "tgt_text": "桃花浪暖锦鳞肥，白发渔翁罢钓归。柳底系船篷底坐，满前鸥鹭已忘机。", "ctrl_text": "七言绝句"}
{"src_text": "鸭滩", "tgt_text": "中流乱石水交加，滚滚寒声带雪花。霜月不随流水去，只将秋色伴渔家。", "ctrl_text": "七言绝句"}
{"src_text": "送方外", "tgt_text": "悤悤方外友，弱冠往蓬莱。剑挂双龙去，书传只鹤回。云深丹药老，春静碧桃开。闲里披图看，双眸厌俗埃。", "ctrl_text": "五言律诗"}
{"src_text": "春江待渡应制", "tgt_text": "绿杨芳草马频嘶，担重奚奴举步迟。小艇不来春水急，沙头独立已多时。", "ctrl_text": "七言绝句"}
{"src_text": "挽戴希文", "tgt_text": "哲人呼不返，谁结岁寒盟。有子皆英伟，希年擅老成。文章留轨范，生死隔幽明。怅恨无知己，临风涕泗倾。", "ctrl_text": "五言律诗"}
{"src_text": "九日登高", "tgt_text": "黄菊篱边已放花，摘来盈把泛流霞。振衣直上冈千仞，问酒须逢曲几车。囊里霜萸拚尽醉，坐间秋色转无涯。举头十数烟村外，绿绿溪流淘白沙。", "ctrl_text": "七言律诗"}
{"src_text": "登乌石", "tgt_text": "优游云外山，缥缈翠微间。烟锁深松暗，花开春日闲。", "ctrl_text": "五言绝句"}
{"src_text": "独坐", "tgt_text": "桃红柳绿一年春，诗句清新自有神。闲坐榕阴无个事，不知谁是谪仙人。", "ctrl_text": "七言绝句"}
{"src_text": "宿乌石", "tgt_text": "曲水环山望欲迷，沁心美月息春溪。仙翁炼药乘云去，云自高飞鸟自啼。", "ctrl_text": "七言绝句"}
{"src_text": "题石梅", "tgt_text": "瑰然片石长苔痕，谁种先天太极春。欲向花神问消息，疏枝无语自黄昏。", "ctrl_text": "七言绝句"}
{"src_text": "凤山钓矶 其一", "tgt_text": "一曲沧浪欸乃间，数声清彻凤山湾。世多俗客忙相逐，天许渔郎剩得闲。", "ctrl_text": "七言绝句"}
{"src_text": "凤山钓矶 其二", "tgt_text": "潮汐回旋绕凤山，临流把钓自安閒。渔矶夜夜歌明月，谁道遗民去不还。", "ctrl_text": "七言绝句"}
{"src_text": "华古小隐", "tgt_text": "古洞云深石径幽，寒泉漱玉涧中流。闲来试放逋翁鹤，刷羽千峰独唳秋。", "ctrl_text": "七言绝句"}
{"src_text": "石穴洞天", "tgt_text": "到处摩崖探白云，小山花鸟度深春。秦皇空有坑儒计，不及岩泉打坐人。", "ctrl_text": "七言绝句"}
{"src_text": "登金刚髻峰", "tgt_text": "振衣应万仞，独坐觉神怡。眼阔沧溟窄，步高碧巘低。中天空楼阁，南极度虹蜺。长啸青云起，遥连五岳齐。", "ctrl_text": "五言律诗"}
{"src_text": "梅岩图景", "tgt_text": "欲晴欲雨霭溟濛，一朵梅花深谷中。寒鹊也应知此味，六花飞散唤东风。", "ctrl_text": "七言绝句"}
{"src_text": "尖石趺坐", "tgt_text": "爱尔岩岩亦秉平，乾坤老此结寒盟。重华去后谁相与，一片栖云卧岁星。", "ctrl_text": "七言绝句"}
{"src_text": "次韵答高茂绩 其一", "tgt_text": "驿路通村坞，行行渡野桥。夜寒鹃自诉，春老雉犹娇。氛祲终消弭，川原爱泬寥。防身长剑在，坐待磔群枭。", "ctrl_text": "五言律诗"}
{"src_text": "次韵答高茂绩 其二", "tgt_text": "乌衣谢家巷，杜宇洛阳桥。花泪英雄恨，柳眉儿女娇。交游成契合，句律慰荒寥。早献安边策，群凶计日枭。", "ctrl_text": "五言律诗"}
{"src_text": "花朝 其一", "tgt_text": "今日是花朝，愁随春半销。山容留雨润，柳色借烟娇。世乱怀芝草，年丰验麦苗。海天光霁少，云密谷风飘。", "ctrl_text": "五言律诗"}
{"src_text": "花朝 其二", "tgt_text": "紫禁青春入，曾看辇路花。扰扰逢世运，老大惜年华。供馔晨挑菜，分泉午试茶。太平应有日，归理旧生涯。", "ctrl_text": "五言律诗"}
{"src_text": "莲塘村舍", "tgt_text": "茅茨半月雨，客舍四年春。浪迹乖生业，躬耕愧野人。云寒仍黯黪，山翠失嶙峋。桃李晴方赏，家园梦到频。", "ctrl_text": "五言律诗"}
{"src_text": "至正丙申端月避寇竹州冈梁家 其一", "tgt_text": "始识通村坞，因寻遁世人。园庐幽背郭，翁媪喜迎宾。耕凿家随足，过从俗尚淳。囊衣来避寇，终夕话酸辛。", "ctrl_text": "五言律诗"}
{"src_text": "至正丙申端月避寇竹州冈梁家 其二", "tgt_text": "蚤作逢人日，客途难自舒。四方戎马地，一宿野人居。翠小梅初缀，金匀柳尚疏。阴暝望开霁，世运定何如。", "ctrl_text": "五言律诗"}
{"src_text": "三月自端泮还乡", "tgt_text": "满眼莺花欲发吟，四方戎马正关心。农归渤海家如寄，人恨桃源路不深。夜月啼鹃空惨怆，朝阳鸣凤遂消沉。三年枉作莼鲈梦，采蕨惟应入翠岑。", "ctrl_text": "七言律诗"}
{"src_text": "读史有感", "tgt_text": "姓名竹帛数行纪，官爵枭卢一掷成。忙里犊车终取侮，贫中马磨足为生。鹃啼地气真能验，凤去河流未肯清。谁信文章传死后，百壶春酒且须倾。", "ctrl_text": "七言律诗"}
{"src_text": "用郑梅园官军平寇韵", "tgt_text": "骢马挥戈见亦稀，军门饮士斗为卮。爬疏蜂蚁师行日，整顿乾坤否极时。世事百年棋局换，兵机千变阵图奇。岛夷不似平淮蔡，血涴髑髅谁手提。", "ctrl_text": "七言律诗"}
{"src_text": "增城访亲友道间作", "tgt_text": "长途冲暑马频催，尽胜撑舟雪夜回。村径曲通鹦鹉望，县山遥指凤凰台。花残官路红飞片，树拥邮亭翠作堆。云母石边行缓辔，细看琼屑点苍苔。", "ctrl_text": "七言律诗"}
{"src_text": "石井庵访伍智卿", "tgt_text": "金紫山前访隐君，抗尘踪迹畏移文。松杉响振半天浪，猿鹤幽栖一坞云。岚翠拥庐苍壁立，源泉出涧细流分。劫灰不到盘中土，准拟移家避世氛。", "ctrl_text": "七言律诗"}
{"src_text": "邓氏园亭", "tgt_text": "处士庐幽信步寻，修篁乔木接繁阴。一弓村径藏閒地，九夏秋声入茂林。树外近山随坞合，花开细水到池深。人生早作丘园计，回首辋川成古今。", "ctrl_text": "七言律诗"}
{"src_text": "寄区鲁卿聘士", "tgt_text": "雁书夕至慰孤吟，蝶梦宵驰折寸心。老蜃嘘楼波浪阔，白驹入谷树云深。百蛮风气嗟时变，一代英雄肯陆沉。见说盘中多隐所，卜居准拟傍幽岑。", "ctrl_text": "七言律诗"}
{"src_text": "寄崔德卿郡正", "tgt_text": "别来老圃几寒花，雁断风尘瘴海涯。鲁泮旧游同采藻，鹿门新隐各携家。乾坤谁有千间厦，河汉今无八月槎。犹忆仙城寻旧约，歌楼翠袖劝流霞。", "ctrl_text": "七言律诗"}
{"src_text": "答叶以礼", "tgt_text": "洛诵遥闻塾在闾，卜邻仁厚是安居。汉灰未息犹飞劫，秦火何尝尽燬书。夜月七弦弹别鹤，春江尺素托双鱼。斯文否极终当泰，适鲁载歌风满雩。", "ctrl_text": "七言律诗"}
{"src_text": "惠州西湖次董养吾韵", "tgt_text": "荷花十里桂三秋，今日余杭负胜游。千古边疆开骆粤，一湖风景占罗浮。峰翔白鹤留坡老，水似愚溪待柳侯。东向幽亭寻野史，流芳南土几监州。", "ctrl_text": "七言律诗"}
{"src_text": "读陆放翁诗", "tgt_text": "閒来朗诵剑南集，句律快心成感伤。才士无穷千载往，此翁自许一生狂。北征向后谁知杜，南渡以前无愧唐。三百篇中关治忽，须将世教验词章。", "ctrl_text": "七言律诗"}
{"src_text": "吟稿为寇所攘感而赋", "tgt_text": "旧闻野妇泣遗簪，行稿遭攘感更深。背锦奚奴犹抱恨，还毡寇盗不逢今。鸡林有识宁希价，饭颗相逢笑苦心。侧近云山休厌我，盖棺未定尚狂吟。", "ctrl_text": "七言律诗"}
{"src_text": "用郑梅园大尹自述韵", "tgt_text": "官閒世运忆重熙，几夕华胥入梦稀。归里尽高彭泽节，题诗不比永嘉时。还寻旧约同年乐，谁画流亡民色饥。千载橐金羞不掩，饮泉风概自家知。", "ctrl_text": "七言律诗"}
{"src_text": "别后寄陈默甫", "tgt_text": "烟月圆沙几度留，风蓬飘转可能休。劳生无地求如愿，何处有乡居莫愁。东阁遗经终世用，安邦长策亦人谋。吟边颇忆同心友，自拂朱弦散隐忧。", "ctrl_text": "七言律诗"}
{"src_text": "客遗木香酝", "tgt_text": "黄封恩赐梦寥寥，胸次何时磊落浇。才士日新惭楚酝，酒徒星散守颜瓢。霞生双脸衰能壮，春透三池渴渐消。酝酿太平谁曲蘖，弓旌未许傅岩招。", "ctrl_text": "七言律诗"}
{"src_text": "饮后", "tgt_text": "入髓无声春气骄，填胸幽愤赖渠消。玉山此际何妨倒，坟土他年不用浇。北海坐宾常故满，少陵社日岂辞邀。惊秋客意偏宜饮，得句还堪慰寂寥。", "ctrl_text": "七言律诗"}
{"src_text": "答邑伯何公", "tgt_text": "天南保障仗元戎，智略渊深识窦融。儿女姻娅还爱我，英雄事业不如公。閒鸥惯睡江头月，战马频嘶岭上风。百战山河终有主，伫看麟阁纪肤功。", "ctrl_text": "七言律诗"}
{"src_text": "沙亭杂咏 其一", "tgt_text": "白沙翠树绕江村，曲水湾湾绿到门。我已廿年耽小隐，避秦何必武陵源。", "ctrl_text": "七言绝句"}
{"src_text": "沙亭杂咏 其二", "tgt_text": "好雨初晴两岸风，一溪春涨泛桃红。夕阳欲坠江亭晚，卧看渔师拾钓筒。", "ctrl_text": "七言绝句"}
{"src_text": "沙亭杂咏 其三", "tgt_text": "江南江北绿成烟，野水分秧上暮田。频报芷溪春雨足，荷蓑人竞策乌犍。", "ctrl_text": "七言绝句"}
{"src_text": "沙亭杂咏 其四", "tgt_text": "黄鹂才唤午眠醒，閒检茶经户半扃。好是昼长天气困，朦胧烟雨暗沙亭。", "ctrl_text": "七言绝句"}
{"src_text": "沙亭杂咏 其五", "tgt_text": "薰风骀荡景悠悠，几树鸣蝉白雨收。夹岸红云舟一叶，有人啖荔到湾头。", "ctrl_text": "七言绝句"}
{"src_text": "沙亭杂咏 其六", "tgt_text": "菰蒲黯淡水云居，又是凉风白露馀。红树半江人晚渡，上滩齐唤买鲈鱼。", "ctrl_text": "七言绝句"}
{"src_text": "沙亭杂咏 其七", "tgt_text": "江田千顷晒黄云，共说今年稔十分。合煮长鎗酿春酒，古松林下醉斜曛。", "ctrl_text": "七言绝句"}
{"src_text": "沙亭杂咏 其八", "tgt_text": "著书年月等闲过，弹指光阴奈老何。水竹幽居无历日，梅花空记岁寒多。", "ctrl_text": "七言绝句"}
{"src_text": "暮春吟", "tgt_text": "青山去郭六七里，绿树拂檐三两家。山静冲寒幽鸟起，金樱藤上有残花。", "ctrl_text": "七言绝句"}
{"src_text": "初夏", "tgt_text": "何事愁春去，微薰生日斜。梅黄初著雨，莺老未残花。便汲悬泉水，閒烹废寺茶。逢僧谈五乘，摩诘已无家。", "ctrl_text": "五言律诗"}
{"src_text": "厓门怀古", "tgt_text": "渔翁知我閒无事，拉我乘舟访鼎湖。野草闲花春寂寞，蛮烟瘴雨昼模糊。磨厓可羡张弘范，把酒惟浇陆秀夫。兴废由来总天命，临风何必更长吁。", "ctrl_text": "七言律诗"}
{"src_text": "飓风", "tgt_text": "火云夹日已西驰，骤雨惊风此一时。万里怒涛泛断梗，千家矮屋失疏篱。悬炊破釜侵飘屋，护圃枯榽压嫩枝。最是畬田收未得，不堪狼戾子离离。", "ctrl_text": "七言律诗"}
{"src_text": "题观翠亭", "tgt_text": "亭前积翠景新添，瞻眺还堪养静恬。排闼青山悬叠嶂，翳林瑞霭隔疏帘。入图雁荡徒飞梦，绚碧罗浮那得兼。天趣也知随处有，閒来相赏莫相嫌。", "ctrl_text": "七言律诗"}
{"src_text": "芝山别意", "tgt_text": "晚山黄菊满山房，送客郊原野气凉。十幅布帆随鸟影，一川图画载舲航。秋风祖道归心急，夜雪催诗赏兴狂。好事歌成碑在口，王家父子正相当。", "ctrl_text": "七言律诗"}
{"src_text": "题柱", "tgt_text": "罗浮山下策枯藜，琪树琼林属品题。两腋天风何处去，锦岩西更碧云西。", "ctrl_text": "七言绝句"}
{"src_text": "登腊岭顶", "tgt_text": "披云千仞顶，纵目万重山。归鸟来三楚，飞霞出百蛮。南经秦代郡，北是汉时关。今古兴亡事，纷纷一梦间。", "ctrl_text": "五言律诗"}
{"src_text": "归宁自叙时年已一百二十馀岁。伯玉与季子先作，已祀乡贤", "tgt_text": "天甲年来度二周，暮桑榆景雪盈头。五经立业儒家雅，三子成名壮志售。桥梓有光联俎豆，柏舟无憾泛横流。阶前兰玉森森秀，斑綵扶来到首丘。", "ctrl_text": "七言律诗"}
{"src_text": "渔", "tgt_text": "朝泛苍浪水，暮归鹦鹉洲。一丝抛下处，牵动海天秋。", "ctrl_text": "五言绝句"}
{"src_text": "樵", "tgt_text": "脚踏千峰雪，肩担万里云。斜阳归去路，挑入燧人村。", "ctrl_text": "五言绝句"}
{"src_text": "耕", "tgt_text": "身处茅茨陋，天开绿野宽。因天分地利，春雨一犁寒。", "ctrl_text": "五言绝句"}
{"src_text": "牧", "tgt_text": "目断羊肠险，身骑牛背安。夕阳芳草外，短笛数声寒。", "ctrl_text": "五言绝句"}
{"src_text": "和忠佑庙咏韩木韵", "tgt_text": "死生种木昉于唐，木到于今色倍苍。有大才名蜀相柏，无穷教思召公棠。人怀遗爱谁甘斧，天鉴孤忠不忍霜。愿与灵株长不朽，韩山山上一炉香。", "ctrl_text": "七言律诗"}
{"src_text": "歇甘露寺", "tgt_text": "额分甘露自枫宸，偶作郊行认不真。屋讶天台小方丈，僧疑石室老功臣。半霄云雾闻人语，一块虚空挂佛身。要识此山奇绝处，石间诗句最精神。", "ctrl_text": "七言律诗"}
{"src_text": "山行有感", "tgt_text": "菜一盆儿饭一锅，间关石窍作生涯。山林纯是欢娱鸟，天地不开烦恼花。荒草田园元亮屋，浮萍弟妹少陵家。此身不得如微物，有触令人重叹嗟。", "ctrl_text": "七言律诗"}
{"src_text": "山中忆故友", "tgt_text": "自从学舍厄戈矛，畴昔文盟一霎休。不见新诗来饭颗，似闻哀诔满瓜丘。未寒梦绕梅边驿，才暮心悬雪里舟。愿入东都名节党，如今尚有几人不。", "ctrl_text": "七言律诗"}
{"src_text": "题翠香楼", "tgt_text": "危楼独上几咨嗟，望眼何由见翠华。一水空流残月去，万山枉被乱云遮。士夫不运中原甓，将帅谁鸣半夜笳。衰草寒烟凝睇望，何人犹唱后庭花。", "ctrl_text": "七言律诗"}
{"src_text": "万卷楼登高", "tgt_text": "潮州书楼天下稀，摩插云汉吞秋晖。人间健步方到得，世上弱羽安能飞。诸君于此兴不浅，乐士与我心无违。拍阑长啸饮义酒，一览众山拳石微。", "ctrl_text": "七言律诗"}
{"src_text": "潮人朝京道中", "tgt_text": "何事若波查，翻令忆在家。乱山随去马，落日认栖鸦。田野生涯尽，关河去路赊。断桥人不渡，拂石看黄花。", "ctrl_text": "五言律诗"}
{"src_text": "宿黄芦站", "tgt_text": "古道树叉丫，青帘认酒家。有山无树色，多雪少梅花。雁影云垂地，鸡声月在沙。百年兴废尽，何处问桑麻。", "ctrl_text": "五言律诗"}
{"src_text": "咏何节妇", "tgt_text": "世变良人陷绿林，吞声便尔井中沉。誓将身共寒泉洁，不受兵尘半点侵。", "ctrl_text": "七言绝句"}
{"src_text": "坠齿示儿孙", "tgt_text": "齿坠中庭未足尊，留传后代子和孙。珍珠财宝随时有，睹物思人若个存。", "ctrl_text": "七言绝句"}
{"src_text": "东山庙新兴", "tgt_text": "直气神如在，常为此地灵。拓开千仞峻，巍镇一峰青。剑戟依瑶砌，龙蛇蛰翠屏。愆阳或时作，凭仗起雷霆。", "ctrl_text": "五言律诗"}
{"src_text": "忠景庙德庆", "tgt_text": "不受生前辱，应荣身后封。竹抽忠义节，雨过大夫松。长洒英雄泪，空浇磊落胸。倚空长剑在，千古仰高风。", "ctrl_text": "五言律诗"}
{"src_text": "葫芦石", "tgt_text": "当年移檄致山灵，凿破苍苔一段青。树映高低云上下，杯流潋滟水清泠。草茵铺地天为幕，林障排空山作屏。石上醉馀无一事，朗吟閒步翠岩亭。", "ctrl_text": "七言律诗"}
{"src_text": "圆明庄", "tgt_text": "圆明庄在海之隈，老我寻幽始一来。自是好山藏世界，非关弱水隔蓬莱。鸥沙鹭渚皆宜稼，粉壁雕墙半是苔。笑问檀那黄氏子，许多因果为谁栽。", "ctrl_text": "七言律诗"}
{"src_text": "古碑诗词", "tgt_text": "嘉树拂五云，大鹏垂万里。海门浪汹涌，春龙从此起。", "ctrl_text": "五言绝句"}
{"src_text": "峡山飞来寺", "tgt_text": "两峰对峙拥苍虬，绿水湾边系綵舟。古寺飞来山色老，野猿啼破月明秋。林间采药知仙近，物外看云悟世浮。珍重同游二三友，一杯聊复暂时留。", "ctrl_text": "七言律诗"}
{"src_text": "香山乾明寺", "tgt_text": "只履西归不可寻，祇馀足迹踏岩阴。法留正印灯传远，字记名公石刻深。蓊若黄云腾瑞气，跫然空谷继遗音。千年赏识惟朝使，即此登临见佛心。", "ctrl_text": "七言律诗"}
{"src_text": "樵云五景诗 其一 悠然佳趣", "tgt_text": "南轩山色最宜秋，积翠千峰宿雨收。对客无言心自得，看云忽悟世俱浮。风烟变态朝还暮，景物娱人去复留。不待淮南去招隐，便应从此赋归休。", "ctrl_text": "七言律诗"}
{"src_text": "樵云五景诗 其二 翠暖长春", "tgt_text": "面面晴岚列画屏，东君着意去经营。十分冰雪寒难到，万古烟霞染不成。雨暗莓苔云气合，天开金壁日华明。何时得共逍遥侣，来此吹箫引凤鸣。", "ctrl_text": "七言律诗"}
{"src_text": "樵云五景诗 其三 翠微清晓", "tgt_text": "空翠蒙茸月影微，晨光淡荡照窗扉。遥瞻旸谷羲和驭，怅望西河织女机。烟草星沉收熠耀，露荷风动泻珠玑。幽人久住看山色，不觉寒生白苧衣。", "ctrl_text": "七言律诗"}
{"src_text": "樵云五景诗 其四 枕流琼响", "tgt_text": "洗耳巢由不可招，偶听流水到溪桥。泠泠似恨知音少，脉脉应怜出壑遥。湘女冰弦凝欲咽，鲛人珠泪滴还消。微涓混混无晨夕，此去终当大海潮。", "ctrl_text": "七言律诗"}
{"src_text": "樵云五景诗 其五 息肩馀暇", "tgt_text": "日午樵归已觉疲，每来亭下坐移时。歌声谷口如相答，柯烂腰间总不知。寂寂心灰吾独冷，营营形役予何痴。白头名士投簪晚，输与寻常牧竖儿。", "ctrl_text": "七言律诗"}
{"src_text": "谒李忠简公祠诗", "tgt_text": "传胪早已擅英声，疏草忠勋答圣明。解组独悬归梓里，下帷曾忆驻蓬瀛。云霞一片祠宫色，伏腊千年俎豆情。海内共推瞻北斗，高风何但重乡评。", "ctrl_text": "七言律诗"}
{"src_text": "和刘三吾所寄", "tgt_text": "水馆曾留奉使槎，至今粉壁灿天葩。题诗旋擘芭蕉叶，中酒常呼茉莉茶。夜月半窗怀旧雨，春风一榻属谁家。人生百岁青槐梦，莫向流年空自嗟。", "ctrl_text": "七言律诗"}
{"src_text": "过淮西山", "tgt_text": "长江天堑限西南，过客推篷酒半酣。日出林扉晴作雾，雨馀烟树晚生岚。八公草木今无恙，五老云松久不堪。王气钟灵豪杰出，谁从年少识龙髯。", "ctrl_text": "七言律诗"}
{"src_text": "独秀山", "tgt_text": "自有乾坤有此山，青天削出玉孱颜。风云朝夕相摩荡，日月东西互转还。秀拔重门当北斗，尊居五岭镇南蛮。欲凭高处穷双目，绝顶崚嶒不可攀。", "ctrl_text": "七言律诗"}
{"src_text": "游西湖与徐都尉分得香字二首 其一", "tgt_text": "轻云阁里弄晴光，湖水湖山引兴长。荇带谩萦春浪细，客衣初试越罗香。荷杯擎露鲛人泣，翠葆掀风海树凉。好傍绿阴维画舫，高歌白纻送清觞。", "ctrl_text": "七言律诗"}
{"src_text": "游西湖与徐都尉分得香字二首 其二", "tgt_text": "湖边把臂送春光，可恨东君去路长。赠玉岂无湘女佩，惜花那得返魂香。脍分金鲫银丝脆，酒吸椰杯瑞露凉。座上总能文字饮，绝胜红袖佐飞觞。", "ctrl_text": "七言律诗"}
{"src_text": "题读书岩", "tgt_text": "独秀山椒石室幽，弦歌太守日来游。不图文史三冬足，常有烟霞五色浮。道路只今徇木铎，云礽又复绍箕裘。观山未了仍观画，冰雪相看两鬓秋。", "ctrl_text": "七言律诗"}
{"src_text": "题董相生青山白云斋", "tgt_text": "堂前叆叇护参差，世外红尘绝是非。远树好烟长对坐，落花流水暗通池。岁寒桂岭松凋后，秋晚漓江石出时。岂为康山成野癖，故留青白豁襟期。", "ctrl_text": "七言律诗"}
{"src_text": "洪武三年朝京师转授山东等处行中书省参知政事有感而作", "tgt_text": "鼎沸图存仅十年，平生忠义在安边。英雄不学万人敌，方寸长悬尺五天。宣布曾分南国政，贤劳敢咏北山篇。真心独有松堪比，臣节惟应老更坚。", "ctrl_text": "七言律诗"}
{"src_text": "洪武四年蒙宣回京钦差回广东收集军士道经梅关谒张公九龄诗", "tgt_text": "提兵昔过梅关北，奉命今还五岭东。古庙尚留朱履迹，旧题羞见碧纱笼。一天云气千山雨，万壑松声十里风。谒罢相祠重回首，蓬莱宫阙五云中。", "ctrl_text": "七言律诗"}
{"src_text": "征蛮洞作", "tgt_text": "蛮烟漠漠障荆隈，日到天中尚未开。中土尽皆沾露雨，荒边何足动风雷。投鞭饮马黄河竭，指手挥戈华岳摧。不识洗天风雨起，片霞犹得拟中台。", "ctrl_text": "七言律诗"}
{"src_text": "过龙潭峡", "tgt_text": "水落鼋鼍隐钓台，峡山风动野云开。寒潭昨夜龙归晚，带得山前骤雨来。", "ctrl_text": "七言绝句"}
{"src_text": "自题淡轩", "tgt_text": "世乱缤纷我独遭，归来行径长蓬蒿。探囊已觉黄金尽，绕舍惟看绿树高。消闷每沽村店酒，禦寒空借故人袍。掩门独坐凭谁问，白发萧萧两鬓毛。", "ctrl_text": "七言律诗"}
{"src_text": "陆大夫祠", "tgt_text": "云根千尺倚苍旻，苔藓斓斑锦裹新。使节南来能掉舌，赵佗百拜远称臣。千年伟绩传编简，一片残碑卧棘榛。过客临风遥致敬，匆匆不及荐秋蘋。", "ctrl_text": "七言律诗"}
{"src_text": "佛迹石", "tgt_text": "达摩西归古昔闻，漫疑一足蹑云根。穷探绝顶搜遗迹，净拂苍苔见巨痕。野寺山藏岚气合，长松风度梵音喧。康州胜概应多览，归向金身得细论。", "ctrl_text": "七言律诗"}
{"src_text": "樵云五景诗 其一 悠然佳趣", "tgt_text": "迹远尘嚣地更偏，心游物外兴悠然。夕阳欲下鸟飞尽，喜有南山在目前。", "ctrl_text": "七言绝句"}
{"src_text": "樵云五景诗 其二 翠暖长春", "tgt_text": "乱山深处结茅亭，暖日烟霞锁翠屏。松下茯苓秋可斸，投簪从此老岩扃。", "ctrl_text": "七言绝句"}
{"src_text": "樵云五景诗 其三 翠微清晓", "tgt_text": "轻岚作雾曙光微，翠湿高松露未晞。天畔倚栏人乍起，一声山鸟近檐飞。", "ctrl_text": "七言绝句"}
{"src_text": "樵云五景诗 其四 枕流琼响", "tgt_text": "桥下泠泠漱玉鸣，出山不似在山清。有人高枕云根卧，何必沧浪在濯缨。", "ctrl_text": "七言绝句"}
{"src_text": "樵云五景诗 其五 息肩馀暇", "tgt_text": "生涯随分乐樵苏，弛担归来日未晡。松下清风宜少憩，终南捷径苦崎岖。", "ctrl_text": "七言绝句"}
{"src_text": "舟次三洲夜月", "tgt_text": "晋康佳致属三洲，山有奇岩水有湫。怪石嵌空垂玉乳，长江影月走金虬。星河冷浸三更露，天水光涵一色秋。久客怀归心欲折，好乘清兴夜行舟。", "ctrl_text": "七言律诗"}
{"src_text": "复温兰岩寄韵", "tgt_text": "一年春景将过半，满目闲愁苦未开。北海孔融偏好客，长沙贾谊最多才。云移日影阶前转，风挟潮声枕畔来。独有可人招不得，酣歌倚树自徘徊。", "ctrl_text": "七言律诗"}
{"src_text": "送刘兵马天章", "tgt_text": "锦水无波画鹢开，刘郎年少负多才。袖中诗卷逢人看，江上梅花照客回。百粤雄藩兼两道，六符深处映三台。乾坤浩浩春如许，自有黄金百尺台。", "ctrl_text": "七言律诗"}
{"src_text": "初归寄郭希圣", "tgt_text": "十年书剑客侯门，万里归来荷圣恩。晓日一庭诗礼计，西风三径菊松存。倚筇锦石暮山紫，濯足罗旁秋水浑。相望片云成契阔，好怀那得与君论。", "ctrl_text": "七言律诗"}
{"src_text": "咏赵烈女", "tgt_text": "苍忙就执忍偷生，欲死身无寸许兵。箭刃谁云能自决，只应扶助有神明。", "ctrl_text": "七言绝句"}
{"src_text": "赠新会陈季谦充贡北上", "tgt_text": "珠江烟岛泊兰桡，别绪逢春绾柳条。骐骥自能追紫电，凤鸾应是到青霄。罗浮卓锡泉何在，洙泗逢原路岂遥。谁向江门学云卧，问津元不待相招。", "ctrl_text": "七言律诗"}
{"src_text": "拟常建题破山寺", "tgt_text": "古寺破山色，入门松竹阴。雨花传祖意，坐石契禅心。潭静白云上，月高清梵沈。几时辞一尉，寻社入东林。", "ctrl_text": "五言律诗"}
{"src_text": "书顾耕石侍讲", "tgt_text": "群纪交情托麝煤，一回展玩一颜开。凭他半幅鹅溪绢，抵得黄金百镒来。", "ctrl_text": "七言绝句"}
{"src_text": "挽从兄", "tgt_text": "一病竟不起，何期遽哭君。风神难再挹，生死此长分。性戆怀偏直，情真意每殷。青冥安可返，怅望浦头云。", "ctrl_text": "五言律诗"}
{"src_text": "百香诗 其一 琴", "tgt_text": "高山影里希音远，流水声中古调长。可惜世无钟子期，焦桐空带爨烟香。", "ctrl_text": "七言绝句"}
{"src_text": "百香诗 其二 棋", "tgt_text": "柳荫深深日正长，不知谁向静中忙。几回落于晴窗午，吟梦惊回春草香。", "ctrl_text": "七言绝句"}
{"src_text": "百香诗 其三 书", "tgt_text": "退笔成堆可冢藏，半生辛苦学钟王。君看窗外寒池水，暖日浓薰气墨香。", "ctrl_text": "七言绝句"}
{"src_text": "百香诗 其四 笔", "tgt_text": "梯云来自广寒乡，拔后霜毫锐似铓。留与谪仙题品用，沉香亭北牡丹香。", "ctrl_text": "七言绝句"}
{"src_text": "百香诗 其五 画", "tgt_text": "流水无声空浩渺，远山有色甚微茫。毫端别有春风处，倚竹梅花带月香。", "ctrl_text": "七言绝句"}
{"src_text": "百香诗 其六 墨", "tgt_text": "十八公生万仞岗，灰心火月利文房。陶泓池畔玄云起，犹带徂徕风雪香。", "ctrl_text": "七言绝句"}
{"src_text": "百香诗 其七 砚", "tgt_text": "买得昆山玉一方，吟边磨琢岁华长。夜来宝匣忘收闭，一点飞红清墨香。", "ctrl_text": "七言绝句"}
{"src_text": "百香诗 其八 纸", "tgt_text": "赋就三都穷价直，楼修五凤擅文章。都缘白似梅花好，写出新吟字字香。", "ctrl_text": "七言绝句"}
{"src_text": "百香诗 其九 洗砚", "tgt_text": "石丈经旬卧笔床，紫云涤净玉生光。烟波流入长江去，薰透鱼龙国里香。", "ctrl_text": "七言绝句"}
{"src_text": "百香诗 其十 扇", "tgt_text": "一片齐纨白似霜，团团明月出东方。池亭宴坐轻摇处，引得荷风掠面香。", "ctrl_text": "七言绝句"}
{"src_text": "百香诗 其十一 剪刀", "tgt_text": "双股尖齐燕尾长，良工磨削白如霜。晓庭剪断梨花□，带得一些春露香。", "ctrl_text": "七言绝句"}
{"src_text": "百香诗 其十二 渔舟", "tgt_text": "一棹翩翩活计长，五湖四海是家乡。朝来撑出柳阴去，冲落江花带雨香。", "ctrl_text": "七言绝句"}
{"src_text": "百香诗 其十三 笛", "tgt_text": "蕲竹新栽尺许长，月明三弄据胡床。一声风引云端去，吹落梅花只欠香。", "ctrl_text": "七言绝句"}
{"src_text": "百香诗 其十四 灯", "tgt_text": "院宇沉沉秋气凉，重帘低下护清光。夜深忽报书生喜，红绽釭花一蕊香。", "ctrl_text": "七言绝句"}
{"src_text": "百香诗 其十五 烛", "tgt_text": "红影摇摇白玉堂，寸心只愿照逃亡。翰林记得皈来晚，荣赐金莲一炬香。", "ctrl_text": "七言绝句"}
{"src_text": "百香诗 其十六 镜", "tgt_text": "百炼千磨日色光，世间妍丑不韬藏。含章檐下东风里，曾照梅花五出香。", "ctrl_text": "七言绝句"}
{"src_text": "百香诗 其十七 酒帘", "tgt_text": "勾引游人入醉乡，风中摇曳自飞忙。一竿斜出高楼外，大字矜夸竹叶香。", "ctrl_text": "七言绝句"}
{"src_text": "百香诗 其十八 胭脂", "tgt_text": "燕赵佳人独擅场，临鸾梳掠细端相。歌唇点破樱珠艳，笑脸□开杏蕊香。", "ctrl_text": "七言绝句"}
{"src_text": "百香诗 其十九 粉", "tgt_text": "清如翡翠帘前雪，白似鸳鸯瓦上霜。镜里妆成花□艳，指尖勾破玉生香。", "ctrl_text": "七言绝句"}
{"src_text": "百香诗 其二十 龙", "tgt_text": "天渊上下任行藏，岁旱为霖泽八荒。领下珠光金甲冷，潭心日暖玉涎香。", "ctrl_text": "七言绝句"}
{"src_text": "百香诗 其二十一 马", "tgt_text": "龙池飞去快腾骧，上应房星一点光。千里归来天未晚，满身云湿五花香。", "ctrl_text": "七言绝句"}
{"src_text": "百香诗 其二十二 鱼", "tgt_text": "同队嬉游一镜塘，往来戏弄碧波光。不知谁洗芸窗砚，吞得胸中墨水香。", "ctrl_text": "七言绝句"}
{"src_text": "百香诗 其二十三 雁", "tgt_text": "万里云衢羽□长，寒潭影落两三行。江南满目烟波阔，处处西风菰米香。", "ctrl_text": "七言绝句"}
{"src_text": "百香诗 其二十四 莺", "tgt_text": "宛转歌喉春昼长，高迁乔木占风光。朝来飞入花深处，露滴金衣点点香。", "ctrl_text": "七言绝句"}
{"src_text": "百香诗 其二十五 燕", "tgt_text": "阴落东风又海棠，重来营垒语雕梁。小池水涨芹芽知，衔得春泥一点香。", "ctrl_text": "七言绝句"}
{"src_text": "百香诗 其二十六 蝶", "tgt_text": "东风花国是吾乡，一点春心日日忙。昨夜牡丹丛里宿，满庭风露梦魂香。", "ctrl_text": "七言绝句"}
{"src_text": "百香诗 其二十七 蜂", "tgt_text": "日暖西园队队忙，闲随胡蝶度邻墙。几回飞向吟窗过，花外风来带蜜香。", "ctrl_text": "七言绝句"}
{"src_text": "百香诗 其二十八 瓜", "tgt_text": "西域星槎远取将，青门五色想难方。金刀切落水花冷，沁透相如渴脉香。", "ctrl_text": "七言绝句"}
{"src_text": "百香诗 其二十九 李", "tgt_text": "绿阴亭上午风凉，旋摘枝头荐酒觞。颗颗登盘青玉瑩，金盆沉浸井泉香。", "ctrl_text": "七言绝句"}
{"src_text": "百香诗 其三十 橄榄", "tgt_text": "纷纷青果荔枝乡，八月寒风九月霜。莫怪渔樵轻弃掷，未知回味齿牙香。", "ctrl_text": "七言绝句"}
{"src_text": "百香诗 其三十一 槟榔", "tgt_text": "南海单传辟瘴方，朝朝咀嚼润枯肠。绿藤翠叶明人眼，白玉盘中玛瑙香。", "ctrl_text": "七言绝句"}
{"src_text": "百香诗 其三十二 茶", "tgt_text": "东风买勇武夷乡，抽出先春第一枪。战退眠魔无避处，瓦瓯汹涌雪涛香。", "ctrl_text": "七言绝句"}
{"src_text": "百香诗 其三十三 酒", "tgt_text": "江头杜老典衣醉，垆畔吴姬唤客尝。拍拍满怀春意足，真珠红滴小槽香。", "ctrl_text": "七言绝句"}
{"src_text": "百香诗 其三十四 牡丹", "tgt_text": "千古芳名出洛阳，身居花国合称王。玉栏干外东风软，日映红云一朵香。", "ctrl_text": "七言绝句"}
{"src_text": "百香诗 其三十五 芍药", "tgt_text": "红灯烁烁映春光，绿叶团团近画廊。青琐仙郎一题品，至今翰墨尚遗香。", "ctrl_text": "七言绝句"}
{"src_text": "百香诗 其三十六 海棠", "tgt_text": "高烧银烛照红妆，不与花神入睡乡。外酒未醒春思重，君王带笑坐沉香。", "ctrl_text": "七言绝句"}
{"src_text": "百香诗 其三十七 蔷薇", "tgt_text": "亭亭画架倚东墙，叶引芳条近绿杨。帘额低垂春昼永，一庭红雪暖气香。", "ctrl_text": "七言绝句"}
{"src_text": "百香诗 其三十八 木香", "tgt_text": "细细鳞鳞引蔓长，暖风帘幕燕飞忙。吟边多谢司花女，新织一机黄锦香。", "ctrl_text": "七言绝句"}
{"src_text": "百香诗 其三十九 梨花", "tgt_text": "皎如玉树出雕墙，好举清樽为洗妆。寂寞一枝春雨里，马嵬坡下返魂香。", "ctrl_text": "七言绝句"}
{"src_text": "百香诗 其四十 桃花", "tgt_text": "蜂蝶纷纷过短墙，千枝万蕊占年芳。仙花自与凡花别，流出武陵春水香。", "ctrl_text": "七言绝句"}
{"src_text": "百香诗 其四十一 柳花", "tgt_text": "雪落纷纷莫比方，吟边输与谢家娘。春春三月金陵市，可爱春风满店香。", "ctrl_text": "七言绝句"}
{"src_text": "百香诗 其四十二 真珠花", "tgt_text": "颗颗铺排翠叶光，春回合浦价难量。晓来三□花间露，犹带鲛人泣泪香。", "ctrl_text": "七言绝句"}
{"src_text": "百香诗 其四十三 莲花", "tgt_text": "源头活水满方塘，净植亭亭异众芳。世上已无周茂叔，不知今日为谁香。", "ctrl_text": "七言绝句"}
{"src_text": "百香诗 其四十四 桂花", "tgt_text": "谁剪仙花四出黄，枝枝叶叶翠交相。世人若把黄金比，只恐黄金不解香。", "ctrl_text": "七言绝句"}
{"src_text": "百香诗 其四十五 木犀", "tgt_text": "荷芰衰零菊未黄，婆娑一树影蟾光。春园红紫知多少，无比西风半点香。", "ctrl_text": "七言绝句"}
{"src_text": "百香诗 其四十六 菊花", "tgt_text": "楚臣孤苦空醒眼，晋令疏狂已醉乡。除却两翁知己外，只今谁复爱秋香。", "ctrl_text": "七言绝句"}
{"src_text": "百香诗 其四十七 茉莉", "tgt_text": "满畦清气逼炎荒，翠叶参差玉蕊光。平夜纱厨凉似水，薰人吟梦不胜香。", "ctrl_text": "七言绝句"}
{"src_text": "百香诗 其四十八 柳眉", "tgt_text": "东风蕴藉学张良，画出章台翠叶长。好看晓烟轻湿处，胜如镜里麝煤香。", "ctrl_text": "七言绝句"}
{"src_text": "百香诗 其四十九 荷钱", "tgt_text": "团团万选贴波光，个个天成胜孔方。买断西湖风与月，更无铜臭只闻香。", "ctrl_text": "七言绝句"}
{"src_text": "百香诗 其五十 荼醾", "tgt_text": "问酒村中酣雨意，题诗园里闹晴光。绿纱捻作柔条细，绛蜡融成艳蕾香。", "ctrl_text": "七言绝句"}
{"src_text": "百香诗 其五十一 山兰", "tgt_text": "棱棱剑叶翠尖长，生长云根野水傍。一点骚魂清万古，山灵未许閟幽香。", "ctrl_text": "七言绝句"}
{"src_text": "百香诗 其五十二 采莲", "tgt_text": "小小兰舟载艳妆，琵琶声里水风凉。玉纤折断红云朵，日暮归来满袖香。", "ctrl_text": "七言绝句"}
{"src_text": "百香诗 其五十三 见梅", "tgt_text": "铁枝列戟出苔墙，玉蕊含春破晓霜。如是朝来吟案上，寒风一点入诗香。", "ctrl_text": "七言绝句"}
{"src_text": "百香诗 其五十四 芙蓉", "tgt_text": "妆点秋容出粉墙，碧云四畔拥花房。真妃酒困胭脂重，织女机寒蜀锦香。", "ctrl_text": "七言绝句"}
{"src_text": "百香诗 其五十五 红梨花", "tgt_text": "不分沉香睡海棠，也来涂抹入时妆。樽前且对红裙醉，诗底休吟白雪香。", "ctrl_text": "七言绝句"}
{"src_text": "百香诗 其五十六 白芙蓉", "tgt_text": "金井梧桐一叶黄，亭亭玉树映秋光。马嵬坡下人千古，幻出当时粉面香。", "ctrl_text": "七言绝句"}
{"src_text": "百香诗 其五十七 白牡丹", "tgt_text": "风暖瑶亭春昼长，天然国色异群芳。广寒宫里嫦娥面，肯□燕脂半点香。", "ctrl_text": "七言绝句"}
{"src_text": "百香诗 其五十八 墨梅", "tgt_text": "玉骨冰肌压众芳，鹅溪半幅贮春光。黄昏月淡霜风紧，只欠窗前影与香。", "ctrl_text": "七言绝句"}
{"src_text": "百香诗 其五十九 红梅", "tgt_text": "雪里相逢笑一场，淡妆不爱爱浓妆。时人只羡朱颜好，不道春风减却香。", "ctrl_text": "七言绝句"}
{"src_text": "百香诗 其六十 樱桃花", "tgt_text": "霜叶枯枝未退黄，繁开满树动春阳。碧纱窗外移红影，暖日薰人鼻观香。", "ctrl_text": "七言绝句"}
{"src_text": "百香诗 其六十一 松", "tgt_text": "岁晚山空伯仲行，梅花洁白竹青苍。冰霜节操凌云气，肯授秦封雨露香。", "ctrl_text": "七言绝句"}
{"src_text": "百香诗 其六十二 竹", "tgt_text": "清似夷齐立首阳，平生高卧傲风霜。若教汗简修青史，多少人留姓字香。", "ctrl_text": "七言绝句"}
{"src_text": "百香诗 其六十三 梅", "tgt_text": "美玉精神鹤膝长，冰霜国里破天荒。魁名且占群芳上，异日调和鼎鼐香。", "ctrl_text": "七言绝句"}
{"src_text": "百香诗 其六十四 白菊", "tgt_text": "西风夹雪过南荒，欲落东篱深处藏。谁料朝来三径里，花神幻化作秋香。", "ctrl_text": "七言绝句"}
{"src_text": "百香诗 其六十五 剪彩花", "tgt_text": "剪彩为花花异常，枝枝点缀作春光。都缘不惹闲蜂蝶，胜似浮花浪蕊香。", "ctrl_text": "七言绝句"}
{"src_text": "百香诗 其六十六 灯花", "tgt_text": "开时浑不待春光，一蕊银釭冷焰长。檐影无风深处静，不愁蜂蝶暗偷香。", "ctrl_text": "七言绝句"}
{"src_text": "百香诗 其六十七 花影", "tgt_text": "月来花底弄清光，半上窗纱半短墙。宴坐瑶台春夜永，看来端的胜花香。", "ctrl_text": "七言绝句"}
{"src_text": "百香诗 其六十八 红叶", "tgt_text": "满林碎锦染新霜，几片飞来入画廊。曾与深宫寄愁怨，御沟流出一联香。", "ctrl_text": "七言绝句"}
{"src_text": "百香诗 其六十九 草", "tgt_text": "毡似青青带似长，丛丛秀色泛烟光。春风吹醒西堂梦，留得诗名万古香。", "ctrl_text": "七言绝句"}
{"src_text": "百香诗 其七十 斗草", "tgt_text": "采采奇芳映绣裳，三三五五蹈青阳。全筹赢得金钗去，一路春风语笑香。", "ctrl_text": "七言绝句"}
{"src_text": "百香诗 其七十一 苍苔", "tgt_text": "土花著雨自苍苍，渐染新痕上画廊。好是东风三月暮，落红绣出翠纹香。", "ctrl_text": "七言绝句"}
{"src_text": "百香诗 其七十二 萍", "tgt_text": "柳花飞雪落寒塘，幻出浮生泛水光。好与三千汉宫女，晓妆齐贴翠钿香。", "ctrl_text": "七言绝句"}
{"src_text": "百香诗 其七十三 水", "tgt_text": "粼粼鸭绿飏清光，日夜朝来有底忙。好有金鳞乘浪暖，桃花流出禹门香。", "ctrl_text": "七言绝句"}
{"src_text": "百香诗 其七十四 露", "tgt_text": "酥润花枝垂苑囿，珠生荷叶满池塘。金人掌上秋宵冷，留与君王饮玉香。", "ctrl_text": "七言绝句"}
{"src_text": "百香诗 其七十五 香炉石", "tgt_text": "不学金猊置画堂，仙家顿放水中央。寒烟漠漠霜风里，只□梅花一瓣香。", "ctrl_text": "七言绝句"}
{"src_text": "百香诗 其七十六 题缺", "tgt_text": "一规蟾魄出天汉，万里山河一色光。笑饮西楼清不寐，玉杯影里桂花香。", "ctrl_text": "七言绝句"}
{"src_text": "百香诗 其七十七 夜雨", "tgt_text": "梦断瑶台夜未央，檐声滴滴下空廊。杏园明月堪惆怅，零落燕胎满地香。", "ctrl_text": "七言绝句"}
{"src_text": "百香诗 其七十八 春游", "tgt_text": "傍柳随花笑几场，管弦声里度韶光。尘随金勒□□细，风飏罗衣缕缕香。", "ctrl_text": "七言绝句"}
{"src_text": "百香诗 其七十九 春宵", "tgt_text": "瑶台深处引壶觞，一刻千金玉漏长。醉倚东风眠未得，满庭明月浸花香。", "ctrl_text": "七言绝句"}
{"src_text": "百香诗 其八十 春晚", "tgt_text": "绿叶分阴覆画廊，西园雨后蝶蜂忙。千红万紫消磨尽，犹有荼醾一注香。", "ctrl_text": "七言绝句"}
{"src_text": "百香诗 其八十一 春晚", "tgt_text": "樽前一醉绮罗乡，杜宇声中几断肠。燕蹴飞花红雨落，马嘶芳草绿云香。", "ctrl_text": "七言绝句"}
{"src_text": "百香诗 其八十二 初夏", "tgt_text": "深院沉沉午漏长，画栏西畔看鸳鸯。小池水满薰风细，已有新荷一叶香。", "ctrl_text": "七言绝句"}
{"src_text": "百香诗 其八十三 夏", "tgt_text": "炎炎红镜出东方，绿树阴浓白昼长。山酒一樽棋一局，好风隔竹度茶香。", "ctrl_text": "七言绝句"}
{"src_text": "百香诗 其八十四 秋", "tgt_text": "半痕淡月弄清光，几信微风合嫩凉。菊圃未开三径艳，桂林先放一枝香。", "ctrl_text": "七言绝句"}
{"src_text": "百香诗 其八十五 冬暖", "tgt_text": "一冬天气暖无霜，欹枕山楼客□乡。睡又不成吟又懒，溪风吹送野梅香。", "ctrl_text": "七言绝句"}
{"src_text": "百香诗 其八十六 山庄夜", "tgt_text": "寂寂蓬门雪夜长，一炉柴火辟寒光。果盆饤蔟山橙小，瓦瓮新篘浊酒香。", "ctrl_text": "七言绝句"}
{"src_text": "百香诗 其八十七 冬夜", "tgt_text": "读遍南华夜更长，竹炉火暖酒如汤。一时诗思清人骨，窗外梅花浸月香。", "ctrl_text": "七言绝句"}
{"src_text": "百香诗 其八十八 山行", "tgt_text": "一径逶迤碧草长，短筇随处看岚光。春风颇解诗人意，时送幽花一阵香。", "ctrl_text": "七言绝句"}
{"src_text": "百香诗 其八十九 诗", "tgt_text": "呕出心肝只恁狂，清风明月满奚囊。他年会遇君王颜，题在金屏家家香。", "ctrl_text": "七言绝句"}
{"src_text": "百香诗 其九十 曲", "tgt_text": "十八燕姬宫样妆，缓歌金缕宴华堂。桃花扇底春风暖，一点梁尘落酒香。", "ctrl_text": "七言绝句"}
{"src_text": "百香诗 其九十一 美人", "tgt_text": "雪作春衣霞作裳，远山淡淡浸波光。绿窗睡起新梳掠，斜插梅花一剪香。", "ctrl_text": "七言绝句"}
{"src_text": "百香诗 其九十二 贫女", "tgt_text": "寂历蓬门春日长，奉姑辛苦事蚕桑。自甘镜里冰霜影，不带人间脂粉香。", "ctrl_text": "七言绝句"}
{"src_text": "百香诗 其九十三 泪", "tgt_text": "独坐纱窗别恨长，几回偷滴断鸾肠。黄昏门掩梨花雨，界破残妆一线香。", "ctrl_text": "七言绝句"}
{"src_text": "百香诗 其九十四 农", "tgt_text": "一年生计一春忙，男力锄禾女采桑。粒粒盘中云子白，丝丝机上雪纨香。", "ctrl_text": "七言绝句"}
{"src_text": "百香诗 其九十五 牧", "tgt_text": "自裁竹笛取宫商，牛背闲吹过夕阳。几度草坡春梦觉，满身带得野花香。", "ctrl_text": "七言绝句"}
{"src_text": "百香诗 其九十六 渔", "tgt_text": "小小扁舟一叶长，平生活计水云乡。夜寒独拥蓑衣睡，风送溪花入梦香。", "ctrl_text": "七言绝句"}
{"src_text": "百香诗 其九十七 樵", "tgt_text": "清晨腰斧白云乡，山路萧萧落叶黄。折得梅花皈去晚，担头斜插一枝香。", "ctrl_text": "七言绝句"}
{"src_text": "百香诗 其九十八 风", "tgt_text": "扫除炎暑作清凉，意气飘飘远奉扬。几度广寒宫里过，桂花吹动满天香。", "ctrl_text": "七言绝句"}
{"src_text": "百香诗 其九十九 花", "tgt_text": "花底经论孰主张，千红万紫竞低昂。洛阳城里春三月，薰透东风处处香。", "ctrl_text": "七言绝句"}
{"src_text": "百香诗 其一○○ 雪", "tgt_text": "万里遥山翠色藏，玉为茅舍粉为墙。无端堆积前村里，减却梅花一半香。", "ctrl_text": "七言绝句"}
{"src_text": "百香诗 其一○一 月", "tgt_text": "天上嫦娥试晚妆，团团一镜照清光。蟾宫果有长生药，乞与诗人一粒香。", "ctrl_text": "七言绝句"}
{"src_text": "题刘如村昭忠逸咏", "tgt_text": "炎祚当年去不还，欲成良史恨无官。一朝人物归吟兴，千古纲常纪笔端。林下董狐坚直节，山中杜甫老忠肝。后来多少偷生者，掩面西风不敢看。", "ctrl_text": "七言律诗"}
{"src_text": "送王月友归杭州 其一", "tgt_text": "社燕秋鸿各自飞，我来君去苦相违。西湖西畔梅如雪，应有亲朋待子归。", "ctrl_text": "七言绝句"}
{"src_text": "酬罗伯寿 其一", "tgt_text": "江西水清石凿凿，士生其间多异才。今去欧黄未为远，要须力挽古风回。", "ctrl_text": "七言绝句"}
{"src_text": "己卯腊八日雪为魏伯亮赋 其二", "tgt_text": "漫空飞絮散轻绵，所异寒威欲折弦。县令温存僵卧叟，词人解颂太平年。剪云为叶烦相寄，种玉成田不受怜。丹鼎温温千岁熟，乐天事业在知天。", "ctrl_text": "七言律诗"}
{"src_text": "华山", "tgt_text": "三峰云满紫芝田，十丈花开玉井莲。白帝真源深固地，金精灏气远浮天。一杯沧海波摇月，九点齐州树带烟。千首新诗百壶酒，醉来骑鹤访群仙。", "ctrl_text": "七言律诗"}
{"src_text": "游补陀", "tgt_text": "惊起东华尘土梦，沧洲到处即为家。山人自种三株树，天使长乘八月槎。梅福留丹赤似橘，安期送枣大于瓜。金仙对面无言说，春满幽岩小白花。", "ctrl_text": "七言律诗"}
{"src_text": "渔浦春潮", "tgt_text": "江涨夜来高几寻，轻涛拍岸失蹄涔。迟明帆发星滩远，尽日舟横雨渡深。杜若风回赪鲤上，桃花浪起白鸥沈。越人艇子来何处，欸乃时闻空外音。", "ctrl_text": "七言律诗"}
{"src_text": "寒月泉", "tgt_text": "齧冰激齿颊，咽雪涤胃肠。此水若寒月，饮之年命长。", "ctrl_text": "五言绝句"}
{"src_text": "大明殿早朝", "tgt_text": "扶摇万里上青霄，凤阙龙池步步瑶。驼背负琛金络索，象身备驾玉逍遥。衣冠俯伏传呼岳，千羽低徊看舞韶。湖海布衣瞻盛事，他时田野梦天朝。", "ctrl_text": "七言律诗"}
{"src_text": "题黄子久画", "tgt_text": "此老风流世所知，诗中有画画中诗。晴窗笑看淋漓墨，赢得人呼作大痴。", "ctrl_text": "七言绝句"}
{"src_text": "牧牛图", "tgt_text": "杨柳青青柳絮飞，陂塘草绿水生肥。十犁耕罢朝来雨，却背斜阳自在归。", "ctrl_text": "七言绝句"}
{"src_text": "山居诗", "tgt_text": "钁头添铁屋头悬，健即锄云倦即眠。红日正中黄独熟，甘香不在火炉边。", "ctrl_text": "七言绝句"}
{"src_text": "玉堂读卷", "tgt_text": "玉堂策士诏儒臣，御笔亲题墨色新。省树坐移帘底日，宫壶驰赐殿头春。虞庭制作夔龙盛，汉代文章董贾醇。书阁暮年偏感遇，但歌天保播皇仁。", "ctrl_text": "七言律诗"}
{"src_text": "御书雪林二字赐赵中丞应制", "tgt_text": "圣主挥毫临秘阁，亲臣执法坐崇台。祥云五色从天下，彩凤双飞映日来。政欲清如林上雪，巳闻声奋地中雷。君臣千载明良会，咫尺薇垣接上台。", "ctrl_text": "七言律诗"}
{"src_text": "破砚", "tgt_text": "彼美端溪石，家藏岁月多。廉隅皆破缺，筋力尽研磨。玉亦坚而已，星如粲者何。向来曾自诡，持用掇高科。", "ctrl_text": "五言律诗"}
{"src_text": "谢书巢送宣和泸石砚", "tgt_text": "巢翁新得泸州砚，拂拭尘埃送老樵。毁璧复完知故物，沈沙俄出认前朝。毫翻夜雨天垂藻，墨泛春冰夜应潮。恐召相如令草檄，为怀诸葛渡军遥。", "ctrl_text": "七言律诗"}
{"src_text": "残画", "tgt_text": "破裂无边幅，华堂弃置馀。苍松深踞地，白鹤上凌虚。风格犹森若，丹青总翳如。苦心绝人事，谁见用功初。", "ctrl_text": "五言律诗"}
{"src_text": "跋画归去来辞", "tgt_text": "当时归去意，难与世人知。未信千年后，心期有画师。", "ctrl_text": "五言绝句"}
{"src_text": "题彦敬越山图", "tgt_text": "越山隔涛江，风起不可渡。时於图中看，居然在烟雾。", "ctrl_text": "五言绝句"}
{"src_text": "十八学士图", "tgt_text": "闻说瀛洲尺五天，会中宾客总成仙。分明一段风流梦，犹向人间画里传。", "ctrl_text": "七言绝句"}
{"src_text": "神凤琴", "tgt_text": "鸣鸟人间久不闻，遗弦欲托断琴纹。曾看土鼓歌朝日，亦共陶尊醉夜分。五色云中迎太乙，九疑山下望湘君。采诗应被唐风谱，早晚楼船或祀汾。", "ctrl_text": "七言律诗"}
{"src_text": "获周丰鼎见博古图第三卷铭六字", "tgt_text": "丰鼎制特小，周人风故淳。摩挲玉质润，拂拭翠光匀。铸法观来妙，铭文考更真。平生䔍好古，对此兴弥新。", "ctrl_text": "五言律诗"}
{"src_text": "倭扇", "tgt_text": "外番巧艺夺天工，笔底丹青智莫穷。好似越裳供翡翠，也从中国被仁风。", "ctrl_text": "七言绝句"}
{"src_text": "筇竹杖赠天圣长老仁公仁有诗次其韵", "tgt_text": "瘦节苍骨耸，腻肤黄玉温。苔间时卓地，月下屡敲门。持赠松庐老，携寻水竹村。归来倚空壁，夜气与俱存。", "ctrl_text": "五言律诗"}
{"src_text": "水晶笔架", "tgt_text": "三峰近列砚池头，光照文房烂不收。冰壑夜寒龙独卧，雪山春煖兔群游。彩毫倚阁功应就，银管依栖价未酬。别有珊瑚新琢样，策勋毕竟是谁优。", "ctrl_text": "七言律诗"}
{"src_text": "山居", "tgt_text": "离众多年无坐具，入山长久没袈裟。单单有个铁铛子，留得人间煮瀑花。", "ctrl_text": "七言绝句"}
{"src_text": "纸帐", "tgt_text": "溪藤?雪净无瑕，素箔围风绝可嘉。梦入清虚明月照，倦游广汉白云遮。茧窝春煖浮银色，鲛室宵分散玉华。警鹤一声天巳豁，老夫诗思绕梅花。", "ctrl_text": "七言律诗"}
{"src_text": "楮帐", "tgt_text": "昔随阿母上蓬莱，香气如云拂面来。今日梦中犹是见，梅花相对一床开。", "ctrl_text": "七言绝句"}
{"src_text": "榾柮窝", "tgt_text": "安乐窝中兴澹然，灵根斫得自樵仙。地炉伏火春如海，雪屋围风夜似年。香透玉酥和芋拨，脂流琥珀带松燃。绝胜沈水烧金鸭，吹彻参差恼醉眠。", "ctrl_text": "七言律诗"}
{"src_text": "仙居吟", "tgt_text": "山风吹破故窗纸，片片雪花飞入来。添尽布裘浑不煖，拾枯深拨地炉灰。", "ctrl_text": "七言绝句"}
{"src_text": "绿阴垂钓", "tgt_text": "茅屋人家隔薜萝，绿阴窗户晚凉多。日长借得南风便，时送沧浪一曲歌。", "ctrl_text": "七言绝句"}
{"src_text": "采桑曲", "tgt_text": "野雉朝雊雊且飞，谁家女儿采桑归。欲折花枝插丫髻，还愁草露湿裳衣。", "ctrl_text": "七言绝句"}
{"src_text": "天冠山题咏二十二首 其二 洗药池", "tgt_text": "真人栖隐处，洗药有清池。金丹要沐浴，玉水自生肥。", "ctrl_text": "五言绝句"}
{"src_text": "画马 其三", "tgt_text": "奚官牵出莫归迟，丰草甘泉御苑西。记得晓趋金殿直，百花深处听骄嘶。", "ctrl_text": "七言绝句"}
{"src_text": "松鼠葡萄画 其二", "tgt_text": "野鼠公然不避人，立当高树竟忘身。世间嗜欲多如此，寄语园丁莫浪嗔。", "ctrl_text": "七言绝句"}
{"src_text": "自仙源过祇陀怀元镇", "tgt_text": "扁舟荡桨出东城，最爱新流拍岸平。霁雨兰苕来翡翠，晚风杨柳送鹂庚。盈盈溪水临沙浣，历历郊农备陇耕。谬倚林斋望山郭，忆君清话不胜情。", "ctrl_text": "七言律诗"}
{"src_text": "题麻监州坟", "tgt_text": "一日孤坟起翠微，空山草木亦生辉。贺兰竟后霁云死，杜季宁迟马援归。义魄不随黄土化，英灵长共白云飞。笃交恤幼端奇事，惭愧梁溪一布衣。", "ctrl_text": "七言律诗"}
{"src_text": "题钱舜举硕鼠图", "tgt_text": "苦尽谷才黄，将收欲上场。农夫未到口，田鼠已盈仓。", "ctrl_text": "五言绝句"}
{"src_text": "题王朋梅金明池图并题卷", "tgt_text": "画人胸次见忠贞，意气规模一味清。想象当时同乐日，披图似有旧欢声。", "ctrl_text": "七言绝句"}
{"src_text": "题王孤云渍墨角抵图", "tgt_text": "鬼墨不胜奇，胸中生百戏。参差有鬼头，人鬼元无二。", "ctrl_text": "五言绝句"}
{"src_text": "题黄庭坚松风阁诗卷", "tgt_text": "涪翁词翰气横秋，自古如君能几个。高阁一诗四远闻，知音自有松风和。", "ctrl_text": "七言绝句"}
{"src_text": "诗寄刘清卿都事", "tgt_text": "朋簪才盍脱荷囊，兰到升庭见独芳。毳幕夜书称快梦，冰壶孤抱映秋霜。十年紫禁烟花近，四海金华姓字香。南北相望固迢递，久要情在恐难忘。", "ctrl_text": "七言律诗"}
{"src_text": "兴济县", "tgt_text": "兴济县城下，扁舟不敢行。树连云脚动，风卷浪头生。只道甘霖作，谁知乱雹倾。我方为郡去，不觉暗心惊。", "ctrl_text": "五言律诗"}
{"src_text": "流河驿", "tgt_text": "河水滔滔不尽流，今来古往几春秋。波涛不覆渔翁艇，馆舍常迎使客舟。青眼有情惟岸柳，白头无闷是沙鸥。从今解却尘缨去，一任沧波孺子讴。", "ctrl_text": "七言律诗"}
{"src_text": "杨柳青谣四首 其一", "tgt_text": "昔闻杨柳青，今见杨柳黄。三秋既迫暮，五更仍飞蝗。", "ctrl_text": "五言绝句"}
{"src_text": "杨柳青谣四首 其二", "tgt_text": "黄叶辞旧枝，青眼存生意。稍待阳春回，又看柔荑翠。", "ctrl_text": "五言绝句"}
{"src_text": "杨柳青谣四首 其三", "tgt_text": "枯荣互乘除，气运常相参。在物尚如此，在人何以堪？", "ctrl_text": "五言绝句"}
{"src_text": "杨柳青谣四首 其四", "tgt_text": "乔林蔽日高，古树停云密。为作短歌行，聊备乐府什。", "ctrl_text": "五言绝句"}
{"src_text": "青县", "tgt_text": "来饮青州酒，先乘青县风。川原通赵北，境界入山东。馔设河鱼白，筵供野枣红。沿屯禾黍熟，饱饭乐年丰。", "ctrl_text": "五言律诗"}
{"src_text": "咏天池", "tgt_text": "三峰并起插云寒，四壁横陈绕涧盘。雪岭界天人不到，冰池耀日俗难观。岩深可避刀兵害，水众能滋稼穑乾。名镇北方为第一，无人写向画图看。", "ctrl_text": "七言律诗"}
{"src_text": "送奉化州判薛仲杰", "tgt_text": "酒阑初上甬东船，春入乾坤已晏然。石首迎潮喧海市，麦苗带雨暗畲田。卷帘晴看扶桑日，退食时分雪窦泉。引领未为千里隔，政成须使万人传。", "ctrl_text": "七言律诗"}
{"src_text": "歌风台次韵", "tgt_text": "建议初辞灞上亭，指挥豪杰破名城。高台置酒传天语，故国蒙恩罢岁征。王气郁葱关树晓，霸图萧瑟楚云晴。良弓走狗知何补，空叹韩彭意未平。", "ctrl_text": "七言律诗"}
{"src_text": "题金坛张氏云泉斋", "tgt_text": "尔家南山不计年，松下小斋长独眠。闲云栖户堕复起，回溜入溪清可沿。山头抱犊夕阳下，池上种花春雨前。愧我始衰仍远役，束书西问汉江船。", "ctrl_text": "七言律诗"}
{"src_text": "溪山胜概楼", "tgt_text": "江南二月罗衣裳，藤花满地山云香。背人小燕撇波去，朱帘白日游丝长。蒲茸绿浅芹芽紫，沙上轻烟湿飞雨。美人遥睇木兰船，一夜相思隔春水。", "ctrl_text": "七言律诗"}
{"src_text": "题横山雪浪庵梅花", "tgt_text": "罗浮一别暗伤神，月落参横恐未真。今日细看枝上雪，当年曾寄陇头人。孤根占断千花谱，百味空销万劫尘。偶到禅房聊一和，白头憔悴不胜春。", "ctrl_text": "七言律诗"}
{"src_text": "送吴县之官嘉定分题赋得夫椒山", "tgt_text": "夫椒洞庭野，积翠窅防间。水倒青莲影，云梳玉女鬟。回峰驱越骑，挂月照吴关。今古皆陈迹，伤离惨别颜。", "ctrl_text": "五言律诗"}
{"src_text": "澹泊轩", "tgt_text": "阿师澹泊异常人，乐止斯轩岂患贫。白拂懒挥床角挂，金文间阅案头陈。鹤因煮石鸣应喜，龙为斟泉卧恐嗔。却笑黄尘来往客，终朝门外闹蹄轮。", "ctrl_text": "七言律诗"}
{"src_text": "题邹氏寿山图", "tgt_text": "野水微茫小苑东，林居窈窕白云中。一帘湿翠山川气，十里生香草木风。落日放舟还载酒，有时挥麈坐谈空。惟应安晚堂前月，长照梅边鹤发翁。", "ctrl_text": "七言律诗"}
{"src_text": "挽华季充", "tgt_text": "早慧推文举，多才许正平。诗声随日长，病骨与秋清。桃叶歌先断，兰芽玉未成。灯前看麈尾，应自惜余生。", "ctrl_text": "五言律诗"}
{"src_text": "挽虞薇山先生", "tgt_text": "桑梓连云影，抠趋愧互乡。道同志易合，情浃分俱忘。旧梦空流水，高风企惠阳。凝云凄薤露，回首泪沾裳。", "ctrl_text": "五言律诗"}
{"src_text": "游惠山寺", "tgt_text": "红社溪边舣小舟，青莲宇内作清游。土花绣壁淡如昼，岚翠拨云浓欲流。短李清风存古意，大苏圆月洗春愁。摩挲泉石舒长啸，未羡神仙十二楼。", "ctrl_text": "七言律诗"}
{"src_text": "寄倪元镇", "tgt_text": "每怀云林人，能诗复能画。诗摩靖节垒，画并董元驾。大娘舞剑器，烈士歌唾壶。前朝媚没骨，允矣斯人徒。", "ctrl_text": "五言律诗"}
{"src_text": "越中秋怀二首 其一", "tgt_text": "无边落木送秋来，宋玉愁多赋更哀。淮甸烽烟连白下，楚江云影暗阳台。汉王未惜三斋印，庞统原非百里才。俛仰去天才咫尺，几回清梦到三台。", "ctrl_text": "七言律诗"}
{"src_text": "越中秋怀二首 其二", "tgt_text": "羁思愁怀耿未平，秋来景物倍伤情。苍鲸跋浪风偏恶，宝剑惊时夜亦鸣。南国未全沧海贡，中原犹望朔方兵。躬耕自惜英雄事，未必南阳老此生。", "ctrl_text": "七言律诗"}
{"src_text": "题周南斋书卷", "tgt_text": "南市城边一草堂，图书左右百忧忘。屋偏宜夏风生画，花易逢春地向阳。不愿笙歌闻北里，为怜松竹锁西庄。自家意思何相似，庭草青青日渐长。", "ctrl_text": "七言律诗"}
{"src_text": "题惠麓复隐图二首 其一", "tgt_text": "满汲清泉洗战尘，结茅重与惠山邻。谋生不为鸡豚乐，愿得粢盛岁荐新。", "ctrl_text": "七言绝句"}
{"src_text": "题惠麓复隐图二首 其二", "tgt_text": "频年避地得生全，白发归来只自怜。栽树种田春雨后，试茶重煮惠山泉。", "ctrl_text": "七言绝句"}
{"src_text": "咏梅三十首 其一 古梅", "tgt_text": "君复孤山数百年，此花又在此翁先。只今起早新栽树，后世相看亦复然。", "ctrl_text": "七言绝句"}
{"src_text": "咏梅三十首 其二 早梅", "tgt_text": "夜来花发先群芳，又向丛中独擅场。毕竟先开定先落，谁能雪里久馨香。", "ctrl_text": "七言绝句"}
{"src_text": "咏梅三十首 其三 江梅", "tgt_text": "若有人兮湘水濆，冷香和月浸黄昏。自怜不入离骚谱，待把芳心吊楚魂。", "ctrl_text": "七言绝句"}
{"src_text": "咏梅三十首 其四 溪梅", "tgt_text": "古树横斜涧水边，野桥村市独暄妍。玉堂路杳无心到，甘与渔翁系钓船。", "ctrl_text": "七言绝句"}
{"src_text": "咏梅三十首 其五 岭梅", "tgt_text": "谁种霜根大庾颠，地高天近得春先。枝南枝北元同干，何事东风亦有偏。", "ctrl_text": "七言绝句"}
{"src_text": "咏梅三十首 其八 老梅", "tgt_text": "古树槎牙长绿苔，半边生死尚花开。不须更问春深浅，人道咸平手种来。", "ctrl_text": "七言绝句"}
{"src_text": "咏梅三十首 其九 新梅", "tgt_text": "几年雨露栽培得，此度春风乍著花。为语东君加爱护，徐看老大已横斜。", "ctrl_text": "七言绝句"}
{"src_text": "咏梅三十首 其十一 远梅", "tgt_text": "罗浮山下起春风，千里相思信不通。安得移栽近书屋，繁花乱落向晴空。", "ctrl_text": "七言绝句"}
{"src_text": "咏梅三十首 其十二 落梅", "tgt_text": "花开花落春不管，清风明月自绸缪。天然一种孤高性，直是花中隐逸流。", "ctrl_text": "七言绝句"}
{"src_text": "咏梅三十首 其十三 蟠梅", "tgt_text": "屈干回枝制作新，强施工巧媚阳春。逋仙纵有心如铁，奈尔求奇好事人。", "ctrl_text": "七言绝句"}
{"src_text": "咏梅三十首 其十五 雪梅", "tgt_text": "北帝司权发令新，天葩凡卉斗精神。化工不让花神巧，特与增添一树春。", "ctrl_text": "七言绝句"}
{"src_text": "咏梅三十首 其十七 风梅", "tgt_text": "绰约肌肤不受吹，飘香坠玉怕春知。凭谁领取东君意，传语封家十八姨。", "ctrl_text": "七言绝句"}
{"src_text": "咏梅三十首 其十八 烟梅", "tgt_text": "谁家吹笛苦悲凉，断却佳人铁石肠。回首泪痕看不得，离情分付返魂香。", "ctrl_text": "七言绝句"}
{"src_text": "咏梅三十首 其十九 红梅", "tgt_text": "春风昨夜入南枝，浃髓沦肌释冻威。和气晓来无著处，满空飘作綵云飞。", "ctrl_text": "七言绝句"}
{"src_text": "咏梅三十首 其二十一 千叶梅", "tgt_text": "蜜瓣重重玉作围，就中消息孰能窥。待看水月澄明际，彷佛观音化现时。", "ctrl_text": "七言绝句"}
{"src_text": "咏梅三十首 其二十四 胭脂梅", "tgt_text": "捣碎春英看守宫，花房芳信一时通。汉庭佳丽三千女，艳抹浓妆总是同。", "ctrl_text": "七言绝句"}
{"src_text": "咏梅三十首 其二十五 照水梅", "tgt_text": "玉树临流雪作堆，寒光疏影共徘徊。多情最是黄昏月，配合春风不用媒。", "ctrl_text": "七言绝句"}
{"src_text": "咏梅三十首 其二十六 二月梅", "tgt_text": "高标久占百花魁，春半方开恨太迟。毕竟东君有深意，等閒桃李莫相欺。", "ctrl_text": "七言绝句"}
{"src_text": "古风十首 其二", "tgt_text": "周衰有战国，纷纷极荆蓁。黄金聘辩士，驷马迎从人。朝为刻骨雠，莫作歃血亲。终然智力屈，奉身俱入秦。", "ctrl_text": "五言律诗"}
{"src_text": "古风十首 其三", "tgt_text": "相如赋大人，出语颇奇怪。飘然凌云意，过耳诚一快。誇言入无际，自觉尘俗隘。安知翻成劝，何用名为戒。", "ctrl_text": "五言律诗"}
{"src_text": "古风十首 其四", "tgt_text": "自有天地来，蓬莱几清浅。人生空皓首，举世谁得见。瑶台在何许，渺渺烟波远。方舟不可渡，使我空展转。", "ctrl_text": "五言律诗"}
{"src_text": "咏怀六首 其四", "tgt_text": "苍天高无极，大川广且深。下有沉潜鱼，上有冥飞禽。先民莫不逸，我独怀苦心。抒情作好歌，歌竟意难任。", "ctrl_text": "五言律诗"}
{"src_text": "咏怀六首 其五", "tgt_text": "陵苕何青青，上蒙松与柏。一时良亦好，岁晚竟谁得。人无金石寿，生年不盈百。何为慕荣禄，抱此长戚戚。", "ctrl_text": "五言律诗"}
{"src_text": "咏怀六首 其六", "tgt_text": "菽粟在中原，夫人能采之。无为思百忧，欢乐当及时。今日忽已过，来日非所知。有酒且复饮，既醉歌令仪。", "ctrl_text": "五言律诗"}
{"src_text": "春后多阴偶成三首用复无逸来贶 其三", "tgt_text": "仲春忽已过，四序随流波。水深不可厉，苦雨一何多。田园颇在念，春事今如何。沉忧亦无益，言笑复言歌。", "ctrl_text": "五言律诗"}
{"src_text": "题洞阳徐真人万壑松风图", "tgt_text": "谡谡松下风，悠悠尘外心。以我清净耳，听此太古音。逍遥万物表，不受世故侵。何年从此老，辟谷隐云林。", "ctrl_text": "五言律诗"}
{"src_text": "清胜池上偶成", "tgt_text": "竹色雨馀碧，蝉声风际清。方池含绿水，中有纤鳞行。浮沉各异态，亦足悦吾情。欣赏方自兹，庶复得此生。", "ctrl_text": "五言律诗"}
{"src_text": "重用韵", "tgt_text": "孤花色更媚，密竹气自清。怀彼橘中乐，偶兹池上行。荣华或伤性，赏静可怡情。坐久不成起，待得月华生。", "ctrl_text": "五言律诗"}
{"src_text": "赠韩定叟", "tgt_text": "萧萧晚雨细，淅淅幽丛响。炉温动馀馥，研润生新赏。方欣情话款，复此丘园想。即事可忘忧，胡宁困尘鞅。", "ctrl_text": "五言律诗"}
{"src_text": "送文章甫陕西都事", "tgt_text": "籍甚潞公孙，去为西省客。矫矫国士风，婉婉幕中画。泾渭寒有声，终华秋更碧。聊因佐理馀，题诗寄来驿。", "ctrl_text": "五言律诗"}
{"src_text": "周南翁悠然阁", "tgt_text": "青山与高人，一见如有约。悠然相莫逆，无语心自乐。凌虚步丹梯，揽秀有高阁。应同九皋鹤，翱翔在寥廓。", "ctrl_text": "五言律诗"}
{"src_text": "偶记旧诗一首", "tgt_text": "春情浩无端，野兴欣有瞩。山光艳桃李，涧影写松竹。古来岩穴士，白驹在空谷。幽鸟何处来，啼破林烟绿。", "ctrl_text": "五言律诗"}
{"src_text": "夏至", "tgt_text": "夏至午之半，一阴巳复生。坚冰亦驯至，顾岂一朝成。万物方茂悦，安知有彫零。君子感其微，恸笑几失声。", "ctrl_text": "五言律诗"}
{"src_text": "庭前松", "tgt_text": "手种庭前松，于今二十年。清风时过之，我琴不须弦。高标傲岁晚，秀色凝空烟。有怀贞白君，世岂知其玄。", "ctrl_text": "五言律诗"}
{"src_text": "閒居", "tgt_text": "荒庭芜弗治，翳翳草与筠。池鱼出娱客，林鸟来依人。閒居意自足，何者为戚欣。况於黄卷间，时与圣贤亲。", "ctrl_text": "五言律诗"}
{"src_text": "赠恢上人", "tgt_text": "晨坐古松下，有僧来叩扉。松花落金粉，细细点春衣。折松当麈尾，相对澹忘机。汤休不可作，政索解人稀。", "ctrl_text": "五言律诗"}
{"src_text": "题黄华为其父写真", "tgt_text": "仙人紫霞衣，危坐古松间。玉色映流水，不动如丘山。平生黄华老，得意每相关。九原如可作，与君相对闲。", "ctrl_text": "五言律诗"}
{"src_text": "题二乔图", "tgt_text": "长江东来水滔滔，谁谓江广不容刀。中有乔家女儿泪，何意师昏随二豪。龙虎方争欲相啖，鸾鸟铩翮将安逃。不见当时老诸葛，独聘丑妇何其高。", "ctrl_text": "七言律诗"}
{"src_text": "送朱仲阳太平教授", "tgt_text": "列仙之儒山泽臞，手中黄纸新除书。教官虽冷实清选，当涂山川如画图。我生无能百不如，盍不从君赋归与。请君为我酹大白，矫首南望心烦纡。", "ctrl_text": "七言律诗"}
{"src_text": "题李公略所藏高彦敬夜山图", "tgt_text": "高侯胸中有秋月，能照山川尽豪发。戏拈小笔写微茫，只尺分明见吴越。楼中美人列仙臞，爱之自言天下无。西窗暗雨政愁绝，灯前还展夜山图。", "ctrl_text": "七言律诗"}
{"src_text": "送田师孟知河中府", "tgt_text": "汉二千石入为相，邑令或入为三公。圣朝用人亦复尔，予以此贺田河中。田侯年少与子友，今三十年俱白首。离觞未尽去马鸣，愁向风前折杨柳。", "ctrl_text": "七言律诗"}
{"src_text": "赠捏古伯", "tgt_text": "有僧有僧住江心，以色杀人凶且淫。贪官若吏私其金，灭迹钜海无由寻。安知冤魂痛不释，群然号诉众所觌。尽诛凶俦冤始白，谁其白之捏古伯。", "ctrl_text": "七言律诗"}
{"src_text": "雪后同子俊游何山次韵四首 其一", "tgt_text": "同是清閒客，俱为放浪游。晴山依雪壮，野水带冰流。风急松杉乱，年登荠麦收。生涯虽未老，吾欲觅菟裘。", "ctrl_text": "五言律诗"}
{"src_text": "雪后同子俊游何山次韵四首 其二", "tgt_text": "步履行危磴，凭阑得妙峰。鸟飞迷故道，人去想遗踪。掩冉风前竹，支离涧底松。山僧饭不足，不是忘鸣钟。", "ctrl_text": "五言律诗"}
{"src_text": "重游弁山 其一", "tgt_text": "出郭闻莺语，穿林散马蹄。涧松何郁郁，春草又萋萋。白石那堪煮，丹厓倘可梯。平生爱高兴，只合此幽栖。", "ctrl_text": "五言律诗"}
{"src_text": "秋夜", "tgt_text": "草蔓行多露，虫声报早秋。明河斜未转，大火巳西流。欲作传杯饮，谁能秉烛游。清晨拂鞍马，适野拟消忧。", "ctrl_text": "五言律诗"}
{"src_text": "独夜", "tgt_text": "生事怜吾拙，怀人阻道脩。角声悲静夜，灯影伴幽忧。水落红衣老，天寒翠袖愁。云中有过雁，哀叫亦何求。", "ctrl_text": "五言律诗"}
{"src_text": "闻角", "tgt_text": "吹角秋风里，边声入莫云。抑扬如自诉，哀怨不堪闻。老马行知道，孤鸿飞念群。秪今霸陵尉，那识旧将军。", "ctrl_text": "五言律诗"}
{"src_text": "次韵冯伯田秋兴 其一", "tgt_text": "摇落故园秋，溪山处处幽。无钱频贳酒，多病倦登楼。文采陶彭泽，丹青顾虎头。谁能混流俗，浩荡一浮沤。", "ctrl_text": "五言律诗"}
{"src_text": "本斋先生挽诗 其一", "tgt_text": "昔我先君子，交游半老儒。词林宗匠在，制阃辅臣须。晚节风尘际，闲居岁月徂。谬称诗赋善，深痛典刑无。", "ctrl_text": "五言律诗"}
{"src_text": "本斋先生挽诗 其二", "tgt_text": "德邵龟龄迈，神全鹤发春。管宁安皂帽，龚胜谢蒲轮。小楷名空在，遗言意更亲。平生知己恨，泪落霅溪滨。", "ctrl_text": "五言律诗"}
{"src_text": "赠权季玉兼简李顺甫", "tgt_text": "幕府文书静，湖山春事多。风烟归逸兴，花鸟助高歌。自愧诸生后，其如二妙何。卜邻应有日，退食数相过。", "ctrl_text": "五言律诗"}
{"src_text": "送杨幼澄教授归江西兼寄吴幼清", "tgt_text": "客里相从久，愁中欲别难。此行登仕版，未觉负儒冠。北度怜江总，东归忆幼安。著书应满屋，妙处共谁看。", "ctrl_text": "五言律诗"}
{"src_text": "送李清甫由御史出按四川", "tgt_text": "蜀道青天上，绣衣骢马行。霜威御史府，春色锦官城。万里平反报，三年菽水情。相逢一杯酒，似为别离倾。", "ctrl_text": "五言律诗"}
{"src_text": "送刘伯常淮东都事", "tgt_text": "久客倦游甚，思归劳寸心。之子复南迈，欲别惜光阴。萧条楚山远，渺瀰淮水深。梦中不可到，何用解愁襟。", "ctrl_text": "五言律诗"}
{"src_text": "晋公子奔狄图邀端父御史同赋", "tgt_text": "杌隉居蒲日，艰难奔狄时。天方兴伯者，数子实从之。岁久丹青暗，人贤简册悲。至今绵上路，犹忆介之推。", "ctrl_text": "五言律诗"}
{"src_text": "题米元晖山水", "tgt_text": "卧游渺万里，楚天清晓秋。初日江上出，白云山际浮。莽苍迷烟树，隐约见孤舟。丹青不可作，思子徒离忧。", "ctrl_text": "五言律诗"}
{"src_text": "送张仲实还杭州", "tgt_text": "张子早英发，哦诗遗垢氛。瘦骨映秋水，青眼视晴云。黄公酒垆侧，王令为书裙。相望苦不远，何用惜离分。", "ctrl_text": "五言律诗"}
{"src_text": "食粥", "tgt_text": "杲杲西流日，㴞㴞东逝波。春光蓟丘晚，柳色上林多。不道含香贱，其如食粥何。明时无小补，郎署谩蹉跎。", "ctrl_text": "五言律诗"}
{"src_text": "酬卫处士见赠", "tgt_text": "之子有道气，山居诗兴多。琴清鹤自舞，林静鸟能歌。未遂携家隐，深惭辍棹过。他年从杖屦，养寿向岩阿。", "ctrl_text": "五言律诗"}
{"src_text": "送吴礼部奉旨诣彭湖", "tgt_text": "为国建长策，此行非偶然。止戈方见武，入海不求仙。朱绂为郎日，金符出使年。早归承圣渥，图像上凌烟。", "ctrl_text": "五言律诗"}
{"src_text": "大司农侯公挽诗", "tgt_text": "理学推高第，清朝位列卿。政声先日著，经术莫年精。乍识俄离逖，方闲遽陨倾。重为天下惜，涕泪落纵横。", "ctrl_text": "五言律诗"}
{"src_text": "和周景远见寄二首 其二", "tgt_text": "止酒陶彭泽，能书王右军。逃禅宁辟俗，感旧惜离群。泽国茫茫水，霜空黯黯云。为农投老去，北望隐思君。", "ctrl_text": "五言律诗"}
{"src_text": "奉隆福召命赴都过德清别业", "tgt_text": "骤喧气候变，幽园卉物凄。山云石上起，春鸟雨中啼。牵衣怜稚子，举案愧山妻。苦被虚名累，未得遂高栖。", "ctrl_text": "五言律诗"}
{"src_text": "谢石林赠湖石次其韵", "tgt_text": "怪石曾听法，来从不二门。玲珑浮磬韵，斑驳古苔痕。池月岩边上，春云水面屯。微尔能辍赠，此意向谁论。", "ctrl_text": "五言律诗"}
{"src_text": "胡穆仲先生挽诗", "tgt_text": "我有三益友，对之如古人。布衣甘陋巷，书册老遗民。泪落黔娄被，神伤郭泰巾。请为千字诔，书刻上坚珉。", "ctrl_text": "五言律诗"}
{"src_text": "赠永清曹显祖县尹", "tgt_text": "赤县郎官宰，清朝学士班。云端双履去，花底一琴间。鸿鹄宜天路，骐驎近帝闲。会当从此召，岂待及瓜还。", "ctrl_text": "五言律诗"}
{"src_text": "赠郑之侨", "tgt_text": "我有故人子，少年能缀文。偏工吟九日，已解赋齐云。落落驹千里，昂昂鹤出群。却怜吾老矣，须鬓白纷纷。", "ctrl_text": "五言律诗"}
{"src_text": "来鹤亭", "tgt_text": "客游真馆日，鹤来玄圃时。援笔二大字，欣然千载期。长鸣松月照，屡舞竹风吹。天路何寥廓，吾与尔同之。", "ctrl_text": "五言律诗"}
{"src_text": "李太白酒楼", "tgt_text": "城迥当平野，楼高属莫阴。谪仙何俊逸，此地昔登临。慷慨空怀古，徘徊独赏心。峄山明望眼，百里见遥岑。", "ctrl_text": "五言律诗"}
{"src_text": "题赵敬父侍御祖德诗", "tgt_text": "弃子抱兄子，古来闻邓攸。贤哉赵氏母，盛德迈前脩。阴骘理须复，高门庆自流。诜诜庭下玉，簪笏尽公侯。", "ctrl_text": "五言律诗"}
{"src_text": "赠刘节轩侍御", "tgt_text": "骢马人皆避，沙鸥意独閒。天恩沾赠典，泉壤慰慈颜。乐在箪瓢外，春生杖屦间。闻閒且行乐，但恐趣朝班。", "ctrl_text": "五言律诗"}
{"src_text": "寄题陆振之与閒堂", "tgt_text": "一閒天所与，万事世从疏。名教有乐地，安心为广居。林间听啼鸟，濠上看游鱼。意适无馀想，时还读我书。", "ctrl_text": "五言律诗"}
{"src_text": "次韵观复表兄见简 其一", "tgt_text": "寒雨何时已，停云不肯开。难陪山简醉，空忆谪仙才。梅蕊枝枝发，幽禽日日来。可能无过我，真复要诗催。", "ctrl_text": "五言律诗"}
{"src_text": "故两浙运使李公挽诗 其一", "tgt_text": "昔我閒居日，公来作守时。敝庐曾寓止，暇日每娱嬉。篆籀传书法，弦歌送酒卮。情亲自兹始，岁晚辱深知。", "ctrl_text": "五言律诗"}
{"src_text": "故两浙运使李公挽诗 其二", "tgt_text": "白发仪刑老，清朝侍从班。理财羞聚敛，治郡已恫瘝。卧疾留南久，招䰟竟北还。向来漳水道，泪落郭西山。", "ctrl_text": "五言律诗"}
{"src_text": "次韵子俊", "tgt_text": "岁云莫矣役车休，蟋蟀在堂增客愁。少年风月悲清夜，故国山川入素秋。佳菊巳开催节物，扁舟欲买访林丘。从今放浪形骸外，何处人间有悔尤。", "ctrl_text": "七言律诗"}
{"src_text": "次韵本斋先生即事", "tgt_text": "重揽衣裘敝更宽，徂年欲莫气先寒。雨中百草难为绿，霜后黄花尚耐看。千古清真耆旧传，半生辛苦腐儒冠。便应筑室山阿去，嘉与斯人赋考槃。", "ctrl_text": "七言律诗"}
{"src_text": "次韵帅初", "tgt_text": "吴越相望三十年，相逢意气共翩翩。长歌白石徒为尔，远访丹砂亦偶然。海气昏昏云拂地，江风飒飒雨连天。他时别后相思处，欲问山阴雪后船。", "ctrl_text": "七言律诗"}
{"src_text": "送李元让赴行台治书侍御史", "tgt_text": "郎署联班仅一秋，旦同趍省莫同休。岂惟官事奔忙共，自觉吾侪气味投。骢马只今登宪府，白鸥何日傍沧洲。别离不似今朝恶，南望令人生白头。", "ctrl_text": "七言律诗"}
{"src_text": "送刘天锡镇守鄂州", "tgt_text": "将军好武更敦书，执戟多年卫帝居。扈跸惯骑天育马，分符真食武昌鱼。弓刀行色寒逾壮，尊酒风流澹有馀。江路梅花政堪折，未应便向故人疏。", "ctrl_text": "七言律诗"}
{"src_text": "送阎子静廉访浙西", "tgt_text": "翰林禁近逼青冥，宪节乘骢出帝城。海内文章归浑厚，浙西民物望澄清。姑苏落日荷花净，震泽秋风橘柚明。忆向玉阶承圣语，早归黄阁慰苍生。", "ctrl_text": "七言律诗"}
{"src_text": "送孟君复信州总管", "tgt_text": "君侯弱冠已专城，未许甘终浪得名。五马人生真足贵，一毫宠辱不须惊。暮云去作江东梦，秋雨无忘蓟北情。歌罢风前折杨柳，离觞那忍为君倾。", "ctrl_text": "七言律诗"}
{"src_text": "追挽宋汉臣副使", "tgt_text": "生世怜余后此公，闻人说似涕无从。一时文献交游里，十载烟霞杖屦中。有子能为先友记，临终方见古人风。秋漪亭上残阳色，犹照先生醉后容。", "ctrl_text": "七言律诗"}
{"src_text": "钦颂世祖皇帝圣德诗", "tgt_text": "东海西山壮帝居，南船北马聚皇都。一时人物从天降，万里车书自古无。秦汉纵强多霸略，晋唐虽美乏雄图。经天纬地规模远，代代神孙仰圣谟。", "ctrl_text": "七言律诗"}
{"src_text": "李仲渊求其弟叔行万竹亭诗为赋一首", "tgt_text": "闻君有弟多栽竹，邀我题诗寄远情。翠碧飞来人政静，凤凰鸣集实初成。江波倒影春云合，山月笼阴夜气清。我亦有亭深竹里，也思归去听秋声。", "ctrl_text": "七言律诗"}
{"src_text": "王氏节妇", "tgt_text": "夫妇人伦之大者，夫死宁容有二天。矧是簪缨闲姆训，故应诗礼得家传。何须断耳徒惊俗，只是持身巳自贤。年少寡居今白发，为君重赋柏舟萹。", "ctrl_text": "七言律诗"}
{"src_text": "赵子敬御史志养堂", "tgt_text": "志养堂前骢马归，融融喜气动庭闱。能令将种为书种，可是斑衣胜绣衣。手树丛萱侵雪色，心同寸草报春晖。不须更上陈情表，寿母康强世所稀。", "ctrl_text": "七言律诗"}
{"src_text": "初到济南", "tgt_text": "自笑平生少宦情，龙钟四十二专城。青山历历空怀古，流水泠泠尽著名。官府簿书何日了，田园归计有时成。道逢黄发惊相问，只恐斯人是伏生。", "ctrl_text": "七言律诗"}
{"src_text": "春日送廉访监司赴都", "tgt_text": "春回北斗转招摇，使节迎春上九霄。官道柔杨有生意，私田细麦长新苗。东风河水冰初泮，迟日沙堤雪易销。入觐彤廷元会毕，衮衣留相圣明朝。", "ctrl_text": "七言律诗"}
{"src_text": "送刘安道指挥副使还都兼寄李士弘学士", "tgt_text": "昔来雨雪正霏霏，今去春鸿向北飞。王事便应歌杕杜，家人未用叹蛜蝛。据鞍横槊军威壮，把酒论文雅志违。为问瀛洲李学士，相思何故信音稀。", "ctrl_text": "七言律诗"}
{"src_text": "惊秋", "tgt_text": "泽国西风一夜生，故园乔木动秋声。山川满目悲摇落，物色无心得老成。下坂牛羊知故道，亲人鱼鸟近幽情。向来豪气消磨尽，空对年光浪自惊。", "ctrl_text": "七言律诗"}
{"src_text": "和邓善之九月雪", "tgt_text": "季秋惊见燕山雪，远客淹留愁病身。憔悴自伤黄菊晚，横斜空忆野梅春。苍松翠柏争擎重，绀殿红楼迥绝尘。想得江南犹未冷，嫩橙清酒政尝新。", "ctrl_text": "七言律诗"}
{"src_text": "次韵子敬怀王子庆往吴中", "tgt_text": "阖闾城郭填姑苏，吊古登台百感俱。秋水远随鸿影没，江云长傍客帆孤。吴时花草于今在，晋代风流绝世无。别后故人须有得，已应怀宝问归途。", "ctrl_text": "七言律诗"}
{"src_text": "次韵西云长老赠周仲和", "tgt_text": "江南春水碧於天，白鸟沧洲兴渺然。刺绣可能如倚市，力田终不似逢年。几因莼菜怀张翰，欲把丹砂访稚川。才力如君强健在，不妨沽酒醉花前。", "ctrl_text": "七言律诗"}
{"src_text": "送萧万户镇阆州", "tgt_text": "锦屏山下蜀江清，阆州城南春意生。投壶今见诗书帅，树羽遥怜鼓角营。远戍固须烦将略，杂耕因足见民情。梅花到日应如雪，折取繁枝一寄声。", "ctrl_text": "七言律诗"}
{"src_text": "留别沈王", "tgt_text": "珍重王门晚受知，一年长恨曳裾迟。分瓯共酌人参饮，绕径同看芍药枝。华屋焚香凝燕寝，画屏摘句写乌丝。吴船万里东南去，采尽蘋花有所思。", "ctrl_text": "七言律诗"}
{"src_text": "德昌总管雪后见过而余适往德清别业归来承惠诗走笔奉和", "tgt_text": "年过五十已无闻，老子犹容醉吐茵。短棹冲寒投别墅，朱轓行雪布阳春。诗成自可追群玉，笔冻真成秃万㕙。且喜丰年多美酒，传杯慎勿厌□巡。", "ctrl_text": "七言律诗"}
{"src_text": "三日后再雪德昌复枉骑见过既而复和前萹见赠辄亦次韵", "tgt_text": "夜深万籁寂无闻，晓看平阶展素茵。茗椀纵寒终有韵，梅花虽冷自知春。使君磊落如天骥，老我堆豗似冻㕙。深愧闭门高卧客，枉劳车骑巳三巡。", "ctrl_text": "七言律诗"}
{"src_text": "已酉元日朝拜喜晴总管次前韵见教复和一首", "tgt_text": "公庭拜罢笑声闻，晓色曈曈射锦茵。元日不阴占乐岁，太平有象兆新春。不知何地来银瓮，复报诸方致白㕙。四海治安封禅举，岱宗久已望东巡。", "ctrl_text": "七言律诗"}
{"src_text": "游乌镇次韵千濑长老", "tgt_text": "泽国人烟一聚间，时看华屋出林端。巳寻竹院心源净，更上松楼眼界宽。千古不磨唯佛法，百年多病只儒冠。相逢已定诗盟了，他日重寻想未寒。", "ctrl_text": "七言律诗"}
{"src_text": "赠张进中笔生", "tgt_text": "平生翰墨空馀习，喜见张生缚鼠毫。韩子未容誇兔颖，涪翁底用赋猩毛。黑头便有中书意，黄纸宁辞署字劳。千古无人继羲献，世间笔冢为谁高。", "ctrl_text": "七言律诗"}
{"src_text": "挽洞霄章耕隐", "tgt_text": "黄发萧萧瘦骨清，每於谈妙见高情。琼浆政欲分丹鼎，霞佩胡为返赤城。白鹤归来华表在，碧桃开尽玉棺成。师今此去哀难悼，万壑松风共此声。", "ctrl_text": "七言律诗"}
{"src_text": "次韵庞夷简礼部", "tgt_text": "故山深处桂阴浓，云碓无人水自舂。玉友一尊为老伴，木奴千树当侯封。宦途坎壈谋身拙，病骨支离触事慵。早挂一帆归去好，五湖烟㬌最情钟。", "ctrl_text": "七言律诗"}
{"src_text": "卢彦威用韵见赠亦复次韵", "tgt_text": "东篱紫菊露方浓，西舍黄粱夜自舂。蕙帐夜空玄鹤怨，松门无锁白云封。图书老去心犹在，朝市重来意转慵。岂有高情齐隐逸，政缘多病巳龙钟。", "ctrl_text": "七言律诗"}
{"src_text": "论书", "tgt_text": "右军潇洒更清真，落笔奔腾思入神。裹鲊若能长住世，子鸾未必可惊人。苍藤古木千年意，野草闲花几日春。书法不传今已久，楮君毛颖向谁陈。", "ctrl_text": "七言律诗"}
{"src_text": "寄题保定杜处士晚翠楼", "tgt_text": "楼外山光翠不如，楼中美人老耽书。一尊绿酒刘伶醉，几点黄华陶令居。虚旷自疑风月近，孤高应与世尘疏。他时若到丹梯上，当有清谈一起予。", "ctrl_text": "七言律诗"}
{"src_text": "赠张德玉", "tgt_text": "张君说易万人誇，幽赞神明断不差。动静六爻虽有象，吉凶万变本无涯。河图妙在纵横用，皇极曾传一倍加。自笑已无疑可卜，有疑来问尔西家。", "ctrl_text": "七言律诗"}
{"src_text": "岁晚偶成", "tgt_text": "致君泽物巳无由，梦想田园霅水头。老子难同非子传，齐人终困楚人咻。濯缨久判随渔父，束带宁堪见督邮。准拟新年弃官去，百无拘系似沙鸥。", "ctrl_text": "七言律诗"}
{"src_text": "次韵杜浩卿咏所藏研", "tgt_text": "我生老研日相寻，手不能神谩苦心。墨妙巳无王令帖，诗穷空学杜陵吟。质温未逊连城璧，气润先知几日霖。只有子西知钝体，便应刻此当铭箴。", "ctrl_text": "七言律诗"}
{"src_text": "送史总管廉访江东", "tgt_text": "历下方誇汉吏循，江东又见绣衣新。可能召父专前代，更有萧规俾后人。佐理非才常自愧，别离作恶向谁陈。何当揽辔从公去，归泛清溪采白蘋。", "ctrl_text": "七言律诗"}
{"src_text": "寿平章李韩公", "tgt_text": "瑞钟光岳应时需，日上天衢手自扶。八表同风开寿域，五云异彩映台符。经纶至治归贤相，陶冶斯文属大儒。为国白头身未老，掌中行见有明珠。", "ctrl_text": "七言律诗"}
{"src_text": "鹤归亭", "tgt_text": "仙去人间有故亭，四山林竹郁青青。隐居真诰传千古，玉局丹文役万灵。白鹤归来人换世，黄云翔集夜充庭。步虚声转松风响，思掬岩泉洗耳听。", "ctrl_text": "七言律诗"}
{"src_text": "挽道士危功远", "tgt_text": "处世纷纷一梦同，觉来虚室已成空。药垆丹灶尘埃里，羽节琼轮杳霭中。素壁尚明秋馆月，青松犹引夜窗风。仙家自有逍遥趣，不用悲哀哭断蓬。", "ctrl_text": "七言律诗"}
{"src_text": "送柳汤佐怀孟总管", "tgt_text": "河山王屋翠岧峣，玉辇曾临号乐郊。老子分符称太守，诸儿骑竹候前茅。春苗秋实供厨传，紫笋朱樱入贡包。手种成阴千树柳，政成应有凤来巢。", "ctrl_text": "七言律诗"}
{"src_text": "送吴真人谒告归为二亲八十之寿兼降香名山", "tgt_text": "许迈杨羲奕世仙，木公金母共长年。斑衣归戏鄱君侧，绛节朝辞玉帝前。去去青牛随紫气，飞飞白鹤绕香烟。大椿自得人间寿，八十从今数八千。", "ctrl_text": "七言律诗"}
{"src_text": "题高彦敬树石图", "tgt_text": "乔林动秋风，索索叶自语。堂堂侍郎公，高怀政如许。", "ctrl_text": "五言绝句"}
{"src_text": "题米元晖山水", "tgt_text": "澄江漾旭日，青嶂拥晴云。孤舟彼谁子，应得离人群。", "ctrl_text": "五言绝句"}
{"src_text": "题孙安之松楸图", "tgt_text": "坟墓在万里，宦游今五年。人谁无父母，掩卷一潜然。", "ctrl_text": "五言绝句"}
{"src_text": "题太白酒船图 其一", "tgt_text": "载酒向何处，稽山镜水边。若为无贺老，兴尽便回船。", "ctrl_text": "五言绝句"}
{"src_text": "因禅师挽诗 其一", "tgt_text": "先子同年友，唯馀此老存。安心得禅悦，闭户道弥尊。", "ctrl_text": "五言绝句"}
{"src_text": "因禅师挽诗 其二", "tgt_text": "面帝陈三语，还山又几春。萧然无世累，卓尔出埃尘。", "ctrl_text": "五言绝句"}
{"src_text": "因禅师挽诗 其三", "tgt_text": "朱阁非新构，青松只旧林。佛澄今巳逝，无复听铃音。", "ctrl_text": "五言绝句"}
{"src_text": "因禅师挽诗 其四", "tgt_text": "佛性无来去，群生自尔悲。达观应大笑，政足见渠痴。", "ctrl_text": "五言绝句"}
{"src_text": "因禅师挽诗 其五", "tgt_text": "作糜活饿夫，分食及龟鱼。林深幽磬晚，犹想定回初。", "ctrl_text": "五言绝句"}
{"src_text": "天冠山题咏二十二首 其三 炼丹井", "tgt_text": "丹成神仙去，井冽寒泉食。甘美无比伦，华池咽玉液。", "ctrl_text": "五言绝句"}
{"src_text": "天冠山题咏二十二首 其六 升仙台", "tgt_text": "仙台高几许，时时覆云气。一去三千年，令人每翘企。", "ctrl_text": "五言绝句"}
{"src_text": "天冠山题咏二十二首 其七 逍遥岩", "tgt_text": "兹岭可逍遥，下可坐百人。岂徒木石居，真与猿鹤邻。", "ctrl_text": "五言绝句"}
{"src_text": "天冠山题咏二十二首 其八 灵湫", "tgt_text": "灵湫不受污，深浅何足计。小憩松竹鸣，萧萧山雨至。", "ctrl_text": "五言绝句"}
{"src_text": "天冠山题咏二十二首 其十一 长生池", "tgt_text": "竹实凤将至，水清鱼自行。着我草亭里，危坐学长生。", "ctrl_text": "五言绝句"}
{"src_text": "天冠山题咏二十二首 其十二 道人岩", "tgt_text": "道士本避世，问之无姓字。如何千载后，石室有人至。", "ctrl_text": "五言绝句"}
{"src_text": "天冠山题咏二十二首 其十三 雷公岩", "tgt_text": "雷公起卧龙，为国作霖雨。飞电掣金蛇，其谁敢余侮。", "ctrl_text": "五言绝句"}
{"src_text": "天冠山题咏二十二首 其十四 石人峰", "tgt_text": "臣灵长亘天，何时化为石。特立千万年，终古无人识。", "ctrl_text": "五言绝句"}
{"src_text": "天冠山题咏二十二首 其十五 学堂岩", "tgt_text": "仙人非痴人，山中犹读书。嗟我癈学久，闻此一长吁。", "ctrl_text": "五言绝句"}
{"src_text": "天冠山题咏二十二首 其十六 老人峰", "tgt_text": "有石象老人，宛然如绘素。稽首礼南极，苍苍在烟雾。", "ctrl_text": "五言绝句"}
{"src_text": "天冠山题咏二十二首 其十七 月岩", "tgt_text": "月岩如偃月，风泉洒晴雪。仙境在人间，真成两奇绝。", "ctrl_text": "五言绝句"}
{"src_text": "天冠山题咏二十二首 其十八 凤山", "tgt_text": "山鸡爱羽毛，饮啄琪树间。照影寒潭静，翔集落花闲。", "ctrl_text": "五言绝句"}
{"src_text": "天冠山题咏二十二首 其十九 仙足岩", "tgt_text": "窈窕石屋间，中有仙人躅。说与牧羊儿，慎勿伤吾足。", "ctrl_text": "五言绝句"}
{"src_text": "天冠山题咏二十二首 其二十 鬼谷岩", "tgt_text": "鬼谷岩前石，唐文字字奇。何当拂苍藓，细读老君碑。", "ctrl_text": "五言绝句"}
{"src_text": "天冠山题咏二十二首 其二十一 风洞", "tgt_text": "石壁何空洞，中有风泠然。安知列御寇，不向此中仙。", "ctrl_text": "五言绝句"}
{"src_text": "天冠山题咏二十二首 其二十二 钓台", "tgt_text": "仙者非有求，坐石示投钓。咄哉羊裘翁，同名不同调。", "ctrl_text": "五言绝句"}
{"src_text": "玄洲十咏寄张贞居 其二 罗姑洞", "tgt_text": "翩翩十绝幡，飘飘九疑仙。洞口薜萝长，来降是何年。", "ctrl_text": "五言绝句"}
{"src_text": "题仲宾竹 其一", "tgt_text": "幽人夜不眠，月吐窗炯炯。起寻管城公，奋髯写清影。", "ctrl_text": "五言绝句"}
{"src_text": "题仲宾竹 其二", "tgt_text": "此君有高节，不与草木同。萧萧三两竿，自足来清风。", "ctrl_text": "五言绝句"}
{"src_text": "题周秀才此山堂 其二", "tgt_text": "爽气在襟袖，清风拂丝桐。悠然适天趣，宴坐心融融。", "ctrl_text": "五言绝句"}
{"src_text": "初至都下即事 其一", "tgt_text": "海上春深柳色浓，蓬莱宫阙五云中。半生落魄江湖上，今日钧天一梦同。", "ctrl_text": "七言绝句"}
{"src_text": "浮玉山", "tgt_text": "玉湖流水清且闲，中有浮玉之名山。千帆过尽莫天碧，惟见白云时往还。", "ctrl_text": "七言绝句"}
{"src_text": "鄣南山中", "tgt_text": "山深草木自幽清，终日闻莺不见莺。好作束书归隐计，蹇驴来往听泉声。", "ctrl_text": "七言绝句"}
{"src_text": "奉和本斋先生午日绝句二首 其一", "tgt_text": "风雨凄凄五月寒，绿阴门巷思萧然。客来载酒非问字，知是先生草太玄。", "ctrl_text": "七言绝句"}
{"src_text": "奉和本斋先生午日绝句二首 其二", "tgt_text": "节序匆匆听自过，榴花能舞鸟能歌。北窗高卧一杯酒，奈得渊明醉后何。", "ctrl_text": "七言绝句"}
{"src_text": "酬罗伯寿 其二", "tgt_text": "㩀鞍北走燕山雪，策杖南游故国春。万里归来头未白，他年句法更深醇。", "ctrl_text": "七言绝句"}
{"src_text": "题苍林叠岫图 其一", "tgt_text": "桑苧未成鸿渐隐，丹青聊作虎头痴。久知图画非儿戏，到处云山是我师。", "ctrl_text": "七言绝句"}
{"src_text": "题苍林叠岫图 其二", "tgt_text": "溪上先人之敝庐，南山秀色照庭除。何时共买扁舟去，看钓寒波缩项鱼。", "ctrl_text": "七言绝句"}
{"src_text": "送王子庆诏檄浙东收郡县图籍 其二", "tgt_text": "安道幽居寄剡源，蓬蒿蔚蔚长丘园。向来乘兴相寻意，何事空回不到门。", "ctrl_text": "七言绝句"}
{"src_text": "送王子庆诏檄浙东收郡县图籍 其三", "tgt_text": "爱古探奇亦可怜，锦囊玉轴不论钱。拟须跂马江头路，日日望君书画船。", "ctrl_text": "七言绝句"}
{"src_text": "九月八日雨中闷坐和荅仇仁父张季野", "tgt_text": "容居破屋苦秋雨，黑潦侵阶灶欲沉。青蕊明朝不堪摘，谁能载酒慰幽心。", "ctrl_text": "七言绝句"}
{"src_text": "以画寄高仁卿", "tgt_text": "碧山清晓护晴岚，绿树经秋醉色酣。谁是丹青三昧手，为君满意画江南。", "ctrl_text": "七言绝句"}
{"src_text": "题秋胡戏妻图", "tgt_text": "相逢桑下说黄金，料得秋胡用计深。不是别来浑未识，黄金聊试别来心。", "ctrl_text": "七言绝句"}
{"src_text": "怀德清别业 其二", "tgt_text": "谷口春残黄鸟稀，辛夷花落杏花飞。始怜幽竹山窗下，不改清阴待我归。", "ctrl_text": "七言绝句"}
{"src_text": "过严陵钓台 其一", "tgt_text": "富春山中有客星，辞荣归来意更真。羊裘坐钓沧波上，却笑刘郎非故人。", "ctrl_text": "七言绝句"}
{"src_text": "过严陵钓台 其二", "tgt_text": "桐江水色映青山，安稳行人挂布帆。回首风沙鞍马里，不知此地是尘凡。", "ctrl_text": "七言绝句"}
{"src_text": "送山东廉访照磨于思容", "tgt_text": "林梢春动紫烟生，匹马东风十日程。若到济南行乐处，城西泉上最关情。", "ctrl_text": "七言绝句"}
{"src_text": "喜晴", "tgt_text": "久雨厌厌愁杀人，晚晴犹得见青春。急须走马西湖路，杨柳淡黄如麴尘。", "ctrl_text": "七言绝句"}
{"src_text": "简王搏霄乞芙蓉杏", "tgt_text": "杏花枝上红千叶，偏得春饶恼杀人。早与折来供一醉，东风如此恐成尘。", "ctrl_text": "七言绝句"}
{"src_text": "和韩君美二绝句 其一 金山", "tgt_text": "江水西来接太空，中流突兀涌鳌宫。妙高台上一回首，看尽世途风浪中。", "ctrl_text": "七言绝句"}
{"src_text": "和韩君美二绝句 其二 苏州", "tgt_text": "子胥死后巳无臣，中国由来渐属秦。天下固知多美妇，五湖元自有高人。", "ctrl_text": "七言绝句"}
{"src_text": "题所画梅竹赠石民瞻 其二", "tgt_text": "江南翠竹动成林，谁折寒枝寄赏音。说与双清堂上客，萧然应见此君心。", "ctrl_text": "七言绝句"}
{"src_text": "题所画梅竹幽兰水仙赠鹤皋 其一", "tgt_text": "千树瑶芳压水湄，西湖风月鬓成丝。江南春色今何似，赖有高人把一枝。", "ctrl_text": "七言绝句"}
{"src_text": "题所画梅竹幽兰水仙赠鹤皋 其二", "tgt_text": "萧䔥叶带雨声寒，袅袅枝摇月影残。欲引九苞威凤宿，晴窗试写翠琅玕。", "ctrl_text": "七言绝句"}
{"src_text": "题所画梅竹幽兰水仙赠鹤皋 其三", "tgt_text": "百草千花日夜新，此君林下始知春。虽无令色如娇女，自有幽香似德人。", "ctrl_text": "七言绝句"}
{"src_text": "题所画梅竹幽兰水仙赠鹤皋 其四", "tgt_text": "翠袖盈盈不受扶，天风缥缈降麻姑。便应从此东吴去，几见蓬莱弱水枯。", "ctrl_text": "七言绝句"}
{"src_text": "和黄景杜雪中即事 其一", "tgt_text": "燕雪常飞十月前，弊裘破帽过年年。拥炉自笑何为者，欲买浊醪无一钱。", "ctrl_text": "七言绝句"}
{"src_text": "送黄景杜", "tgt_text": "天下无双黄印曹，割鸡聊复试牛刀。梅花香里听衙罢，明月泉边饮浊醪。", "ctrl_text": "七言绝句"}
{"src_text": "偶成绝句二首奉怀宋齐彦学士田师孟省郎 其一", "tgt_text": "道山仙府旧曾居，堕在尘埃意不舒。回首故人天上住，如何不寄半行书。", "ctrl_text": "七言绝句"}
{"src_text": "偶成绝句二首奉怀宋齐彦学士田师孟省郎 其二", "tgt_text": "乍可望尘迎使者，何堪㩀案箠疲民。济南虽有如渑酒，准拟愁中过一春。", "ctrl_text": "七言绝句"}
{"src_text": "湖上莫归 其二", "tgt_text": "明时官府初无事，下走非才自觉忙。奔走尘埃竟何补，故园松菊久应荒。", "ctrl_text": "七言绝句"}
{"src_text": "春日漫兴", "tgt_text": "春事匆匆转眼过，满城流水绿阴多。西园总有红千叶，尘土埋头奈尔河。", "ctrl_text": "七言绝句"}
{"src_text": "题朱锐雪景", "tgt_text": "尘埃困人恒作恶，开卷惊看雪满楼。安得眼前有此屋，仍呼陶谢与同游。", "ctrl_text": "七言绝句"}
{"src_text": "即事三绝 其三", "tgt_text": "绕屋扶疏竹树清，飞飞燕雀共生成。贫家自笑无金弹，数树枇杷总不生。", "ctrl_text": "七言绝句"}
{"src_text": "又", "tgt_text": "草长前庭不用锄，自然生意满吾庐。何须直待生书带，始信康成解著书。", "ctrl_text": "七言绝句"}
{"src_text": "题山水卷", "tgt_text": "霜后疏林叶尽乾，雨馀流水玉声寒。世间多少闲庭榭，要向溪山好处安。", "ctrl_text": "七言绝句"}
{"src_text": "题群仙壁", "tgt_text": "群仙来会蕊珠宫，花满琼山翠满空。环佩珊珊五云际，半天鸾鹤舞春风。", "ctrl_text": "七言绝句"}
{"src_text": "宫中口号 其二", "tgt_text": "殿西小殿号嘉禧，玉座中央静不移。读罢经书香一炷，太平天子政无为。", "ctrl_text": "七言绝句"}
{"src_text": "自警", "tgt_text": "齿豁头童六十三，一生事事总堪惭。唯馀笔砚情犹在，留与人间作笑谈。", "ctrl_text": "七言绝句"}
{"src_text": "刘时济归来堂", "tgt_text": "出处由来各有宜，他人何与强吟诗。千年只有陶彭泽，解印归来更不疑。", "ctrl_text": "七言绝句"}
{"src_text": "宿五华山怀德清别业", "tgt_text": "一夜松涛枕上鸣，五华山馆梦频惊。何当归去芝亭上，坐听□翁韵玉笙。", "ctrl_text": "七言绝句"}
{"src_text": "留题惠山", "tgt_text": "南朝古寺惠山前，裹茗来寻第二泉。贪恋君恩当北去，野花啼鸟漫留连。", "ctrl_text": "七言绝句"}
{"src_text": "徐敏父龙虎山仙岩闻鸡鸣寄玄卿 其一", "tgt_text": "天鸡三叫白云中，知有仙家住半空。尘土恍然惊梦觉，碧桃花落自春风。", "ctrl_text": "七言绝句"}
{"src_text": "徐敏父龙虎山仙岩闻鸡鸣寄玄卿 其二", "tgt_text": "泛泛轻舟溯碧溪，苍厓万仞有鸣鸡。可惜吾侬不同往，便当着屐上丹梯。", "ctrl_text": "七言绝句"}
{"src_text": "题苕溪绝句", "tgt_text": "自有天地有此溪，泓渟百折净无泥。我居溪上尘不到，只疑家在青玻瓈。", "ctrl_text": "七言绝句"}
{"src_text": "题四画 其一 桃源", "tgt_text": "桃源一去绝埃尘，无复渔郎再问津。想得耕田并凿井，依然淳朴太平民。", "ctrl_text": "七言绝句"}
{"src_text": "题四画 其二 渊明", "tgt_text": "渊明为令本非情，解印归来去就轻。稚子迎门松菊在，半壶浊酒慰平生。", "ctrl_text": "七言绝句"}
{"src_text": "题四画 其四 赤壁", "tgt_text": "周郎赤壁走曹公，万里江流斗两雄。苏子赋成奇伟甚，长教人想谪仙风。", "ctrl_text": "七言绝句"}
{"src_text": "偶得灵壁石笔格状如俗所谓钻云螭虎者因成绝句", "tgt_text": "玄螭穿透白云层，老眼平生见未曾。开辟以来神物出，人间剞劂竟何能。", "ctrl_text": "七言绝句"}
{"src_text": "题高彦敬画二轴 其一", "tgt_text": "疏疏澹澹竹林间，烟雨冥?见远山。记得西湖新霁后，与公携杖听潺湲。", "ctrl_text": "七言绝句"}
{"src_text": "题高彦敬画二轴 其二", "tgt_text": "万木纷然摇落后，唯馀碧色见松林。尚书雅有冰霜操，笔底时时寄此心。", "ctrl_text": "七言绝句"}
{"src_text": "偶成 其二", "tgt_text": "末利花开小玉莲，香风引谒洞中仙。梦回不记相逢语，明月清圆在枕边。", "ctrl_text": "七言绝句"}
{"src_text": "赠彭师立 其一", "tgt_text": "学书工拙何足计，名世不难传后难。当有深知书法者，未容俗子议其间。", "ctrl_text": "七言绝句"}
{"src_text": "赠彭师立 其二", "tgt_text": "古来名刻世可数，馀者未精心不降。欲使清风传万古，须如明月印千江。", "ctrl_text": "七言绝句"}
{"src_text": "赵中丞折枝图 其二 石榴", "tgt_text": "乘槎使者海西来，移得珊瑚汉苑栽。只待绿阴芳树合，蕊珠如火一时开。", "ctrl_text": "七言绝句"}
{"src_text": "赵中丞折枝图 其三 芙蓉", "tgt_text": "馆娃宫里醉西施，不觉秋生水殿时。酒病却嫌丹粉恶，洗妆天上影娥池。", "ctrl_text": "七言绝句"}
{"src_text": "赵中丞折枝图 其四 山茶", "tgt_text": "火齐珠红拂翠翘，石家步障晓寒消。千枝蜡炬烧春夜，羯鼓催花打六么。", "ctrl_text": "七言绝句"}
{"src_text": "夏月词", "tgt_text": "芭蕉叶展青鸾尾，萱草花含金凤嘴。一双乳燕出雕梁，数点新荷浮绿水。困人天气日长时，针线慵拈午漏迟。起向石榴阴畔立，戏将梅子打莺儿。", "ctrl_text": "七言律诗"}
{"src_text": "缺题 其一", "tgt_text": "草绿蘋香縠水纹，秋山寂寂冷斜曛。庭前双桂窗留影，时宿寒鸦与断云。", "ctrl_text": "七言绝句"}
{"src_text": "缺题 其二", "tgt_text": "秋老江濒漾夕空，萧萧枫叶挂疏红。那知三泖清秋思，偏寄芦花一寺中。", "ctrl_text": "七言绝句"}
{"src_text": "冬月词", "tgt_text": "山茶未开梅先吐，风动帘旌雪花舞。金盘冒冷塑狻猊，绣幕围春护鹦鹉。倩人呵笔画双眉，脂水凝寒上脸迟。妆罢扶头重照镜，凤钗斜压瑞香枝。", "ctrl_text": "七言律诗"}
{"src_text": "谢人送杏子诗", "tgt_text": "杏子黄金色，筠笼出蓟丘。味甘醒午寝，可是督诗邮。", "ctrl_text": "五言绝句"}
{"src_text": "有感 其二", "tgt_text": "狐死知首丘，人生恋乡土。我心久焦劳，宿疾安能愈。所贵还故乡，微骸近先祖。他事足叹嗟，西风动寰宇。", "ctrl_text": "五言律诗"}
{"src_text": "余山林多暇瞌睡之馀偶成偈语自娱纸墨少便不欲记之云衲禅人请书盖欲知我山中趣向于是静思随意走笔不觉盈帙故掩而归之复嘱慎勿以此为歌咏之助当须参意则有激焉 其十三", "tgt_text": "四十馀年独隐居，不知尘世几荣枯。夜炉助煖烧松叶，午钵充饥摘野蔬。坐石看云閒意思，朝阳补衲静工夫。有人问我西来旨，尽把家私说向渠。", "ctrl_text": "七言律诗"}
{"src_text": "余山林多暇瞌睡之馀偶成偈语自娱纸墨少便不欲记之云衲禅人请书盖欲知我山中趣向于是静思随意走笔不觉盈帙故掩而归之复嘱慎勿以此为歌咏之助当须参意则有激焉 其十四", "tgt_text": "茅屋青山绿水边，往来年久自相便。数株红白桃李树，一片青黄菜麦田。竹榻夜移听雨坐，纸窗晴启看云眠。人生无出清閒好，到得清閒岂偶然。", "ctrl_text": "七言律诗"}
{"src_text": "余山林多暇瞌睡之馀偶成偈语自娱纸墨少便不欲记之云衲禅人请书盖欲知我山中趣向于是静思随意走笔不觉盈帙故掩而归之复嘱慎勿以此为歌咏之助当须参意则有激焉 其十五", "tgt_text": "浮世光阴有几何，谁能挈挈又波波。厨空旋去寻黄独，衲破方思剪绿荷。麈尾罢拈言语断，佛经忘看蠹鱼多。可怜身在袈裟下，趣境攀缘事事过。", "ctrl_text": "七言律诗"}
{"src_text": "观物 其一", "tgt_text": "行路纷如缕，间关权与数。翻成拙者谋，一往竟不悟。我始窥其端，居宽尚盘桓。盘桓非怯尔，后事当无难。", "ctrl_text": "五言律诗"}
{"src_text": "观物 其二", "tgt_text": "万物备吾身，身贫道未贫。观时见物理，主静得天真。心爽星辰夜，情欣草木春。自怜离乱后，能作太平人。", "ctrl_text": "五言律诗"}
{"src_text": "观物 其三", "tgt_text": "事物形虽同，中间势各异。推迁无宁期，倏忽已易位。智者识机微，安焉处平易。人生贵无私，莫使闻见累。", "ctrl_text": "五言律诗"}
{"src_text": "忆贾君玉", "tgt_text": "贾君清介士，吾辈鲜能群。守志王元伯，甘贫范史云。铜台书废读，东郡酒方醺。何日寻先约，青灯共夜分。", "ctrl_text": "五言律诗"}
{"src_text": "拟赠曹彦泽", "tgt_text": "益友重曹君，标孤出世氛。壮怀期远术，高谊薄层云。恶乱求山隐，亲贤愿德薰。我生良有幸，岁晚此同群。", "ctrl_text": "五言律诗"}
{"src_text": "登东城", "tgt_text": "步履上东城，秋风晚更清。乱云随日下，荒草过堤平。野迥宽凝伫，诗成促后生。何当常似此，慰我病中情。", "ctrl_text": "五言律诗"}
{"src_text": "游北观", "tgt_text": "扶杖古城荒，飘然意可伤。道宫烟锁树，农舍雨颓墙。捕吏翻疑寇，平人却笑狂。长吁空仰首，天际正苍苍。", "ctrl_text": "五言律诗"}
{"src_text": "病中杂言二首 其一", "tgt_text": "磊落青山万仞高，虚崖绝险骇猿猱。从谁得上岩龛住，免我从来俗事劳。晓日烟霞明涧壑，霁天霏霭散林皋。休言只好宽凝伫，满地干戈学善逃。", "ctrl_text": "七言律诗"}
{"src_text": "用行甫韵", "tgt_text": "蛟鼍不肯脱渊深，鸟雀还知宿茂林。笑我羁孤成蹇蹇，于今衰老复骎骎。愁多未易追前事，病久犹当屈壮心。闻道西溪田可得，安栖从此得追寻。", "ctrl_text": "七言律诗"}
{"src_text": "答董瑞卿", "tgt_text": "何人竖起掌中坚，檐稳推高与顷连。涉世更谁如我拙，保身从昔慕君贤。青山有约期终老，白日无功阅旧编。惭负新诗酬未得，祗容竭力效耕田。", "ctrl_text": "七言律诗"}
{"src_text": "登天王台", "tgt_text": "楼阁荆榛几变更，登临祗见古人情。当年胜迹无人问，依旧春风草又生。", "ctrl_text": "七言绝句"}
{"src_text": "宿卓水 其二", "tgt_text": "水自清声竹有风，我来端欲豁尘蒙。明朝杖履西城路，怅望家山翠霭中。", "ctrl_text": "七言绝句"}
{"src_text": "送邻人元德之武昌", "tgt_text": "读律已三世，能诗新有声。忽辞亲舍去，远作武昌行。江汉秋风起，孙曹故月明。旧游曾感慨，送子倍关情。", "ctrl_text": "五言律诗"}
{"src_text": "再和林提举韵", "tgt_text": "昼日閒庭步，秋云万里天。眼前俱实际，身外一随缘。得意浑忘老，论交岂问年。此中真乐在，不要华山眠。", "ctrl_text": "五言律诗"}
{"src_text": "为舒景春赋东皋", "tgt_text": "东皋种杏者，今住杏花村。收谷虎卫道，衔珠蛇报恩。窗红开晓沴，草碧验春温。岂待閒舒啸，柏湖真有孙。", "ctrl_text": "五言律诗"}
{"src_text": "赠裴子晋", "tgt_text": "怪子抛家去，归来非故吾。阅人如水镜，知己慎江湖。宿雨添新涨，春风满旧庐。匆匆又言别，聊为赋骊驹。", "ctrl_text": "五言律诗"}
{"src_text": "寿王讲师", "tgt_text": "欲雪未雪云黯黑，不知此日神仙谪。桃实今经几度红，梅花仍似当年白。厌向闽山食荔蕉，喜来江浦访鸾箫。广文客舍寒如许，自有春风长药苗。", "ctrl_text": "七言律诗"}
{"src_text": "用赠李粲然韵述怀", "tgt_text": "故里香粳滑欲流，归田计晚愧迟留。悬知海上三山客，尘视人间万户侯。南去日寻吴市卒，北来欢共李仙舟。玄翁一室浑无白，谁识王龚贡鲍优。", "ctrl_text": "七言律诗"}
{"src_text": "贡院中和张仲美", "tgt_text": "墙外浮屠压古城，案头文字浩纵横。不辞霜鬓年华老，又办天朝岁贡英。秋陇故园迷蝶梦，晓窗客枕厌鸡声。何当孺子亭前去，省想高风浣俗情。", "ctrl_text": "七言律诗"}
{"src_text": "九日登楼", "tgt_text": "黄叶黄花竞献新，德星来聚此相亲。云烟暮色楼头眼，风雨秋声客里人。诗兴悠悠千载事，酒杯盎盎一时春。其期白首各自爱，莫负乾坤七尺身。", "ctrl_text": "七言律诗"}
{"src_text": "赠金精丁葬师", "tgt_text": "古哲安坟遗旧踪，后人得术绍真宗。毒眸远赛天边鹘，健足生拿地上龙。何处无神司采择，谁家有福定遭逢。结庐亦欲娱吾老，试为云间觅一峰。", "ctrl_text": "七言律诗"}
{"src_text": "送空山雷讲师门人丹陵胡道士游京师", "tgt_text": "远游谁为赋新篇，来自丹陵小洞天。拂日一鞭聊复尔，御风双袂已飘然。快看鹏海三千里，早證龙沙八百仙。莫恋射熊春梦乐，赠诗人在斗牛边。", "ctrl_text": "七言律诗"}
{"src_text": "次韵胡器之问病", "tgt_text": "莺声睍睆燕差池，春到閒中日更迟。偶蹑清都陪净侣，谁知胜境即良医。屋头月上元无夜，树杪风来似有期。坐客屡谈浑忘答，问余还职在何时。", "ctrl_text": "七言律诗"}
{"src_text": "次韵王学士七夕新秋", "tgt_text": "煌煌桴鼓引双旌，道是天孙大礼成。金镜南飞光欲半，银潢西去寂无声。佳期一夕人谁见，别思千年恨未平。最怪河东五星丽，应嫌抱拙要中更。", "ctrl_text": "七言律诗"}
{"src_text": "次韵息窝道人", "tgt_text": "三年只影落天涯，望极南云眼欲花。道上已惊仙枕梦，河边误泛客星槎。枣梨秋熟供新饭，桃李春荣满旧家。喜得息窝消息好，黄金粲粲待披沙。", "ctrl_text": "七言律诗"}
{"src_text": "客中即事次韵元复初郊行 其一", "tgt_text": "急雨连宵井也浑，城居寥落似山村。停披尽看书堆案，绝饮空馀酒满樽。日有虚皇相伴侣，时逢嘉客细评论。青灯一室长如昼，未觉门前四野昏。", "ctrl_text": "七言律诗"}
{"src_text": "用鲁山段录事和李佥士丁麻姑韵时段奉宪檄赈济", "tgt_text": "咿轧篮舆从事衫，泥途滑滑石巉巉。急援野莩填沟壑，敢避行难似陇函。春气顿回萎草木，长林惊见古松杉。一夫弗获真吾愧，谁道鲁山非傅岩。", "ctrl_text": "七言律诗"}
{"src_text": "送几泉石上人南归", "tgt_text": "春风吹醒泉石梦，一锡飞来到日边。世界空花俱幻尔，家山老木故依然。飘飘去住云归岫，处处圆明月在天。亦欲从师了耕种，县南村外有良田。", "ctrl_text": "七言律诗"}
{"src_text": "九皋亭", "tgt_text": "亭皋界分与天宽，小小园林望转安。门外图书聊作府，庭前花卉静宜栏。清怀不遣尘埃到，好句留将久远看。放鹤从教云里去，也应回顾此江干。", "ctrl_text": "七言律诗"}
{"src_text": "道山作", "tgt_text": "回环湖水带溪湾，彷佛瀛洲海岛间。地上云烟接天界，壶中日月照人寰。百年竹木青春在，一院香风白昼閒。只怕名缰牵引出，双成怅望几时还。", "ctrl_text": "七言律诗"}
{"src_text": "题山水手卷", "tgt_text": "家在江南山水村，黄尘陌上两眸昏。偶然此景梦中见，归路迢迢欲断魂。", "ctrl_text": "七言绝句"}
{"src_text": "题桃源春晓图", "tgt_text": "朦胧晓色破初春，一洞桃花树树新。此景世间真个有，只今云作捕鱼人。", "ctrl_text": "七言绝句"}
{"src_text": "奉题樵云吟藁以畀其子", "tgt_text": "读尽樵云野叟诗，樵歌犹似入云时。歌声未共樵柯烂，底处樵家有此儿。", "ctrl_text": "七言绝句"}
{"src_text": "题溪南烟雨图", "tgt_text": "小小溪南五亩宫，等閒袖手睇遥空。春风杨柳梧桐月，绝似垂竿烟雨中。", "ctrl_text": "七言绝句"}
{"src_text": "和逯公谨", "tgt_text": "萧然非俗亦非僧，尚被红尘浣姓名。辜负东篱今岁菊，客窗晨树听鸡鸣。", "ctrl_text": "七言绝句"}
{"src_text": "方壶图 其一", "tgt_text": "信是苍厓画作仙，等閒幻出小罗天。太师铁画家藏旧，云黯烟昏四十年。", "ctrl_text": "七言绝句"}
{"src_text": "方壶图 其二", "tgt_text": "忠臣死去去成仙，住在方壶大洞天。此境移来落尘世，也留遗迹伴千年。", "ctrl_text": "七言绝句"}
{"src_text": "赠碧溪相", "tgt_text": "溪水无心管是非，临溪照影笑山鸡。满身文彩翻成误，虚影何堪炫碧溪。", "ctrl_text": "七言绝句"}
{"src_text": "彭泽遇成之之京都", "tgt_text": "人世茫茫名利场，青年快意一观光。顾余白发归来晚，羞过渊明五柳庄。", "ctrl_text": "七言绝句"}
{"src_text": "美人纱带", "tgt_text": "满眼春娇倚绣床，玉钩新绾藕丝长。鸳鸯机上舒晴雪，翡翠帘前蹴晚霜。拾翠不知罗袜润，踏花犹隔绣鞋香。几回暗忆吹箫侣，背立东风咏凤凰。", "ctrl_text": "七言律诗"}
{"src_text": "仙坛", "tgt_text": "碧坛纛影荫龙蛇，骑鹤归来枣似瓜。仙语风前飘玉屑，道衣天上剪云霞。寒潭六月犹无暑，老木千年尚有花。采药青童来借问，苍烟起处是谁家。", "ctrl_text": "七言律诗"}
{"src_text": "送邓提举之官江浙 其一", "tgt_text": "天寒道路遥，岁晚风雨作。虚名谅何为，矧此怀抱恶。子行既云迈，离居愧余索。物盛固有时，空山正凋落。", "ctrl_text": "五言律诗"}
{"src_text": "送邓提举之官江浙 其二", "tgt_text": "江湖起秋风，眯目尘黯暵。挂席飞云颠，行子归意满。蹇予如病鹤，欲往翅常短。怅望不能休，城高暮山远。", "ctrl_text": "五言律诗"}
{"src_text": "赠碧溪翁", "tgt_text": "雨霁秋色净，新凉方可人。溪流碧如染，照我须发真。平生作诗苦，羞拂镜中尘。为向无庵说，岁晚愿为邻。", "ctrl_text": "五言律诗"}
{"src_text": "拜醮北观", "tgt_text": "斋罢敞春服，趿履步修廊。笼禽动新响，雨馀竹风凉。道人房更深，炉烟引微香。于焉谢尘鞅，閒来日偏长。", "ctrl_text": "五言律诗"}
{"src_text": "城南即事", "tgt_text": "偶出城南去，长郊花乱开。春阴云贴水，日暮客登台。扰扰谁知己，寥寥自感怀。家书几时发，妻子劝归来。", "ctrl_text": "五言律诗"}
{"src_text": "赠孔令尹", "tgt_text": "百里光山远，三年县令贤。人皆思旧德，我欲赋新田。绿雾桑浮野，黄云稻际天。风流昔潘岳，空作种花传。", "ctrl_text": "五言律诗"}
{"src_text": "试院次韵答吴草庐先生", "tgt_text": "暂客留应喜，微官去恨迟。竹高当户直，花重向帘垂。对酒惊人别，看诗感岁移。山中足幽事，猿鹤旧曾期。", "ctrl_text": "五言律诗"}
{"src_text": "即事", "tgt_text": "小雨春寒重，吴蚕上箔迟。枕欹清梦觉，窗掩绿阴垂。喜听林鸦哺，閒看蚁垤移。相思故人远，谁与话心期。", "ctrl_text": "五言律诗"}
{"src_text": "忆昔", "tgt_text": "暗忆曾游地，遥看不尽天。宿云连野树，积雨聚溪船。故友疏三益，微官负十年。閒居成癖性，长日枕书眠。", "ctrl_text": "五言律诗"}
{"src_text": "再和前韵三首 其三", "tgt_text": "遨游穷乐事，模写得新诗。古寺看山后，微风到竹时。地幽尘不到，人语燕归迟。向晚寒犹峭，惟应客袖知。", "ctrl_text": "五言律诗"}
{"src_text": "湖中", "tgt_text": "片云将雨过，风急滞船行。秋水岸无际，夕阳山自明。沙平征雁落，波静宿鸥轻。满目篷窗兴，穷吟独未成。", "ctrl_text": "五言律诗"}
{"src_text": "郊行", "tgt_text": "双溪溪上路，重到五年迟。桑柘成阴处，莺花向老时。泊舟随岸曲，坐石看云移。政爱沙鸥狎，惊飞底见疑。", "ctrl_text": "五言律诗"}
{"src_text": "题山水图", "tgt_text": "崖倾水涸石见底，石上古树蟠苍虬。风云惨淡起白日，发卷令我穷冥搜。树傍衣冠二三子，粉墨脱略神光浮。垂竿散策百不忧，安得一笑从之游。", "ctrl_text": "七言律诗"}
{"src_text": "郊行", "tgt_text": "马上看山山不尽，客中行路路偏长。丛祠社散群乌啄，层汉秋高数雁翔。疏雨著人絺袖湿，微风吹面稻禾香。回冈偶憩幽塘上，颠倒松阴百尺彊。", "ctrl_text": "七言律诗"}
{"src_text": "试院秋日即事", "tgt_text": "薄游时觉鬓毛苍，病怯西风夜更长。官冷久无金马梦，院深惟有木犀香。归舟欲解天如水，故友难忘客思乡。试问宋郎愁几许，雁声何处起沧浪。", "ctrl_text": "七言律诗"}
{"src_text": "邳州", "tgt_text": "荒城十载路重经，暂舣扁舟坐驿亭。春到梅花何处白，雪晴山色向人青。惊心家远书难寄，迎面风寒酒易醒。莫忆牵衣儿女态，晓猿霜鹤笑林扃。", "ctrl_text": "七言律诗"}
{"src_text": "送谢明远之官平江", "tgt_text": "碧波千顷照姑苏，目送危樯数幅蒲。古寺云遮丘卧虎，荒台叶落夜啼乌。黑头清镜来勋业，绿幕深衣入画图。暇日过游新得句，秋风应寄故乡鲈。", "ctrl_text": "七言律诗"}
{"src_text": "送汪叔志之南安", "tgt_text": "绕郭清溪带路长，冲寒极目送危樯。水涯梅柳传春信，雪后楼台照夕阳。杜牧吟边山鸟去，谢公行处石苔苍。碧云暮合天无际，回首相思欲断肠。", "ctrl_text": "七言律诗"}
{"src_text": "出郭", "tgt_text": "水竹亭池十亩间，当时谁似故园閒。无端久客章江上，却羡孤云得往还。", "ctrl_text": "七言绝句"}
{"src_text": "题清溪图", "tgt_text": "溪上桃花山下舟，六朝遗事寄东流。春风无限关情处，猿鹤依然识旧游。", "ctrl_text": "七言绝句"}
{"src_text": "梁山泺次袁伯长韵 其一", "tgt_text": "积水平芜渺没间，夕阳渔市网如山。扁舟却逐孤云去，得似凫翁照影间。", "ctrl_text": "七言绝句"}
{"src_text": "梁山泺次袁伯长韵 其二", "tgt_text": "帖帖汀荷望眼平，微风疏雨叶香清。令人忽忆西湖曲，碧盖红妆短棹横。", "ctrl_text": "七言绝句"}
{"src_text": "夜况", "tgt_text": "北风尘海万波回，夜半西窗势欲摧。梦觉恍然超色界，残灯炯炯妙莲开。", "ctrl_text": "七言绝句"}
{"src_text": "题赵子昂所画牧马图", "tgt_text": "雾鬣云鬃出帝闲，谁将图画落人间。奚官饱牧无馀事，独立春风忆华山。", "ctrl_text": "七言绝句"}
{"src_text": "题梅溪深处", "tgt_text": "古寺西边望眼平，人家何处断桥横。东风几树溪头雪，独鹤归来趁晚晴。", "ctrl_text": "七言绝句"}
{"src_text": "春早", "tgt_text": "病怯春寒睡起迟，雨声一夜涨清池。梅花吹落无人管，却似阶前雪舞时。", "ctrl_text": "七言绝句"}
{"src_text": "谦上人", "tgt_text": "西寺廊深日射尘，维摩方丈四无邻。微风尽捲飞花去，半敞东窗映绿筠。", "ctrl_text": "七言绝句"}
{"src_text": "纺绩图", "tgt_text": "妇姑纺绩夜阑时，月落车寒手转迟。应愧西邻歌舞散，酒酣春梦绕深帷。", "ctrl_text": "七言绝句"}
{"src_text": "江州社日阻风", "tgt_text": "社日长为客，行人总念群。湓江春过雨，庐阜晚生云。绿酒洽欢饮，清弦送别闻。风樯未得动，坚坐且论文。", "ctrl_text": "五言律诗"}
{"src_text": "下邳怀留侯", "tgt_text": "豪杰关休运，乾坤属远猷。自须成汉业，岂独报韩仇。黄石嗟长往，青山感昔游。同时多草莽，事定觅王侯。", "ctrl_text": "五言律诗"}
{"src_text": "海子上", "tgt_text": "独步金河上，遥看碧海隅。洞疑通月窟，船或到方壶。鲛室寒休杵，龙宫夜出珠。浮槎八月晚，应念客星孤。", "ctrl_text": "五言律诗"}
{"src_text": "咏大树答靳御史", "tgt_text": "造化涵滋息，神灵会渺茫。色分群木秀，阴覆数家凉。白昼鸣风雨，玄冬度雪霜。因知免樵采，故解拂云长。", "ctrl_text": "五言律诗"}
{"src_text": "送金华王琴士还山", "tgt_text": "年少金华客，囊琴暂出山。忽闻春水满，径逐暮云还。三洞飘玄鹤，双溪下白鹇。应寻牧羊子，时过绿萝关。", "ctrl_text": "五言律诗"}
{"src_text": "答别龙州萧从事韶 其一", "tgt_text": "北极丝纶下，南陲政化通。灵槎浮度斗，瘴草偃随风。殊俗难为别，清谈喜屡同。驰驱不可住，心切大明宫。", "ctrl_text": "五言律诗"}
{"src_text": "梧州嘉鱼亭", "tgt_text": "舟楫回沙驿，旌旗驻郡亭。江通五管白，天落九疑青。此日瞻云气，谁家见客星。军需昼夜急，寇盗几时宁。", "ctrl_text": "五言律诗"}
{"src_text": "沛县", "tgt_text": "县路迷青草，行人荫绿杨。时逢沛父老，能说汉君王。芒砀来秋气，彭城送夕阳。凭高发慷慨，暮色正苍苍。", "ctrl_text": "五言律诗"}
{"src_text": "又上人求母沔阳", "tgt_text": "开士辞家早，慈亲割爱深。倚门思一见，飞锡到相寻。雁度云移寺，乌啼月照林。此时忧白发，长路政关心。", "ctrl_text": "五言律诗"}
{"src_text": "用王著作见寄韵奉题其所寓听竹轩", "tgt_text": "王家好种青琅玕，四壁秋声生夏寒。朝回每独风前立，客至时同烟际看。北窗数竿最幽胜，满耳萧萧客尘净。截管休将学凤鸣，世间古曲无人听。", "ctrl_text": "七言律诗"}
{"src_text": "徐州", "tgt_text": "断山数里见浮屠，水树微茫映日疏。舟楫遍经危石过，人烟稍近白云居。朱陈县远思遗俗，楚汉台荒想故墟。万古风帆自来往，新诗吟罢独踌躇。", "ctrl_text": "七言律诗"}
{"src_text": "送湘中李从事赴郴幕", "tgt_text": "长沙上游山水窟，郴阳自古说名邦。天围翠岳连三楚，地合清湘赴九江。归去收书经石室，坐来拄版对云窗。西风惨淡都门别，莫爱青楼倒玉缸。", "ctrl_text": "七言律诗"}
{"src_text": "出郭", "tgt_text": "晴光缥缈汎青春，远色氤氲动紫尘。出郭自因芳意早，寻溪兼得野情新。花边古寺翔金爵，树底高坟卧石麟。却倚层丘望城阙，上方云气绕龙鳞。", "ctrl_text": "七言律诗"}
{"src_text": "寄河间赵运使", "tgt_text": "雪尽官河春水生，移家还出凤凰城。竹间退食古灵鹊，花外题诗听早莺。益井青烟晨缥缈，漕沟素月夜分明。京华久客遥相忆，欲托音书不称情。", "ctrl_text": "七言律诗"}
{"src_text": "候友人不至戏作", "tgt_text": "仪真城下菖蒲节，晴日江头锦绣文。旗影送船侵树过，笛声催鼓隔花闻。双龙镜化閒风雨，五马歌沈暗水云。日暮故人期未至，谁家看舞石榴裙。", "ctrl_text": "七言律诗"}
{"src_text": "答何好礼", "tgt_text": "凤凰城中花若烟，客游多是感流年。春生江汉思南国，雪尽幽并见北边。远使岂贪归有橐，微官仍苦坐无毡。相逢未恨今晨别，满把骊珠慰目前。", "ctrl_text": "七言律诗"}
{"src_text": "寄方君恕", "tgt_text": "闻君卧疾近如何，闭户时应赋短歌。安石或能携妓出，子猷常拟棹船过。微风倚槛宜脩竹，落日临池爱绿荷。也念湖边未归客，秋山回首白云多。", "ctrl_text": "七言律诗"}
{"src_text": "题方叔高归羸集后", "tgt_text": "凤凰城中木落时，空斋独夜把君诗。最怜庾信肠堪断，常思阴铿鬓蚤垂。", "ctrl_text": "七言绝句"}
{"src_text": "寄题进士宋翔仲书室 其一", "tgt_text": "淳安县东金紫峰，宋公旧隐隔云松。山人采蔗应常到，溪客寻花或未逢。", "ctrl_text": "七言绝句"}
{"src_text": "寄题进士宋翔仲书室 其二", "tgt_text": "闻道蔗南脩竹里，小堂清诵夜常勤。烟中谷响遥相答，月下泉流静始闻。", "ctrl_text": "七言绝句"}
{"src_text": "游园和吴光辅", "tgt_text": "雪外高亭倚竹根，石门幽径蹑苔痕。重来花发应千树，只恐渔舟失洞门。", "ctrl_text": "七言绝句"}
{"src_text": "题张天彝山水卷", "tgt_text": "江上晴云起岛山，行人长慕钓舟閒。双鸿更背湘潭去，朝尽衡阳几日还。", "ctrl_text": "七言绝句"}
{"src_text": "简善道原", "tgt_text": "湖南五月洞庭秋，杨柳深深系客舟。遥忆郡斋无一事，题诗频到岳阳楼。", "ctrl_text": "七言绝句"}
{"src_text": "题家山小景 其一", "tgt_text": "浴凫飞鹭聚寒塘，落雁归鸦映夕阳。忽忆湖南烟树里，倚栏秋思正茫茫。", "ctrl_text": "七言绝句"}
{"src_text": "送袁先辈之旴江", "tgt_text": "贱贫恋知己，亲爱畏离别。雨罢江色黄，扁舟此时发。烟绵绿芜远，杳渺孤禽没。行云满西原，麻姑在天末。", "ctrl_text": "五言律诗"}
{"src_text": "春日杂言", "tgt_text": "我有琅玕草，欲赠江东客。出门道路长，卷袂空叹息。灵苗世所尚，良士予所惜。神仙无千年，耿耿谁复识。", "ctrl_text": "五言律诗"}
{"src_text": "喜赵顺昌官满来归", "tgt_text": "七载卑栖邑，孤标浩荡中。去时惟自信，归日几人同。平世难为泽，高人不计功。黄河万里道，洗楫待春风。", "ctrl_text": "五言律诗"}
{"src_text": "寄题永丰刘氏暖翠亭 其一", "tgt_text": "孤亭万竹中，危坐自生风。近与山光合，遥连野气通。鸟啼深不见，泉响静偏聪。束帛休相污，先生道未穷。", "ctrl_text": "五言律诗"}
{"src_text": "寄题永丰刘氏暖翠亭 其二", "tgt_text": "鸡山俯鹫溪，亭子画堂西。流水茭蒲合，阳林竹树齐。耕桑烟外集，宾客雨中携。万事俱尘土，诗成手自题。", "ctrl_text": "五言律诗"}
{"src_text": "山水", "tgt_text": "野艇来无数，山桥度有三。寒云依古寺，落木带羸骖。回首重重变，幽寻处处堪。平生双眼力，江北复江南。", "ctrl_text": "五言律诗"}
{"src_text": "送陈教授赴郴州", "tgt_text": "君向郴州去，迢迢千里馀。年侵别后鬓，客问讲残书。断雁秋风外，啼猿落日初。兴文今日意，慎莫爱吾庐。", "ctrl_text": "五言律诗"}
{"src_text": "望岳", "tgt_text": "岱宗齐鲁间，万古统群山。日向夜中见，云从海外还。蓄灵深屏翰，空翠满河关。尽日临清霁，岩岩不可攀。", "ctrl_text": "五言律诗"}
{"src_text": "寄题太子文学张希孟凝云石", "tgt_text": "闻说张文学，家藏石一拳。断痕分浅黛，古色乱轻烟。润想犹怀玉，幽疑欲迸泉。应从少梅得，宿昔满桑田。", "ctrl_text": "五言律诗"}
{"src_text": "石鼓", "tgt_text": "孔庙颓墙下，周宣石鼓眠。苔分敲火迹，雨洗篆蜗涎。野老偷为臼，居人打卖钱。有形终亦尽，流落谩堪怜。", "ctrl_text": "五言律诗"}
{"src_text": "寻舍弟将至东牟宿野店", "tgt_text": "岁暮寻吾弟，山行两舍馀。入云攀磴道，落日返村墟。茅店溪边冷，松林石上疏。如逢武陵客，风景未应殊。", "ctrl_text": "五言律诗"}
{"src_text": "沈逸人东观招饮山馆", "tgt_text": "野馆青山下，晴轩积雨馀。招寻蒙远客，寂寞愧閒居。空翠沾杯冷，残云度谷虚。从兹结朋好，随处问何如。", "ctrl_text": "五言律诗"}
{"src_text": "参禅图", "tgt_text": "两山从两禅，异代各谈玄。绝壁浮春树，空山响夜泉。共遗行住想，俱断去来缘。此日开图画，焚香亦爽然。", "ctrl_text": "五言律诗"}
{"src_text": "送秦从事岩卿赴迁安令", "tgt_text": "声名籍籍秦著作，不见郎君出宰时。路入北平黄叶尽，梦回西掖白云移。罢氓旧塞犹耕种，野老深村几乱离。遥想此行前未有，来时嗟晚去思迟。", "ctrl_text": "七言律诗"}
{"src_text": "婺源州判官赴调京师授饶州路乐平州同知致仕拜命而卒归葬庐山", "tgt_text": "南从江汉北幽燕，生死相知二十年。空有明恩容致政，更无馀景待归田。六丁愁辟还乡路，五老催迎上水船。遥想生平宦游处，祗将遗爱向人传。", "ctrl_text": "七言律诗"}
{"src_text": "远浦归帆", "tgt_text": "冥冥何处来，小楼江上开。长恨风帆色，日日误郎回。", "ctrl_text": "五言绝句"}
{"src_text": "寄题傅氏吾一斋", "tgt_text": "众流俱到海，万籁各还虚。寂寞空山里，高斋独掩书。", "ctrl_text": "五言绝句"}
{"src_text": "晓坐张先生朝阳轩", "tgt_text": "朝日照高树，幽人方启关。萧寥尘外事，风叶满窗间。", "ctrl_text": "五言绝句"}
{"src_text": "晓出顺城门有怀何太虚", "tgt_text": "步出城南门，怅望江南路。前日风雨中，故人从此去。", "ctrl_text": "五言绝句"}
{"src_text": "题明皇出游图应制", "tgt_text": "明皇八骏争驰道，还是开元是天宝。长安花发万年枝，不识年华醉中老。奎章阁下文书静，衮衣高拱唐虞圣。莫言此画徒尔为，千载君王作金镜。", "ctrl_text": "七言律诗"}
{"src_text": "送大名安治中守沔阳", "tgt_text": "展骥犹穿魏郡花，分符忽指竟陵瓜。行瞻禹迹过三澨，带拥羲文望五华。春雨蚕桑无旷土，秋风鱼稻满贫家。亦知王政仁为本，莫厌公田饭有沙。", "ctrl_text": "七言律诗"}
{"src_text": "古长信秋词", "tgt_text": "辇路青苔雨后深，铜鱼双钥昼沈沈。词臣还有相如在，不得当时买赋金。", "ctrl_text": "七言绝句"}
{"src_text": "登李白酒楼", "tgt_text": "当时谪仙人，四海蜚英声。偶然此一醉，遂有无穷名。叔世尊放旷，中度翻为轻。颓波浩难返，忧思谁能平。", "ctrl_text": "五言律诗"}
{"src_text": "述怀", "tgt_text": "文藻风流尽，天机定偶然。自怜有今日，犹复望他年。道远云千里，楼危雪满川。春还问消息，好去落梅边。", "ctrl_text": "五言律诗"}
{"src_text": "正月五日吾族诸老儒服纵游", "tgt_text": "纵游二十士，远赏物华新。好是小兰若，一来中圣人。桃源在何处，流水不胜春。归路狂歌甚，欹斜乌角巾。", "ctrl_text": "五言律诗"}
{"src_text": "幽寻", "tgt_text": "意适可幽寻，天空晚气沈。鸥飞一川迥，花落五云深。庾子江南恨，琼奴柱下吟。野风吹我老，鸿雁有馀音。", "ctrl_text": "五言律诗"}
{"src_text": "晚兴", "tgt_text": "雁背霜花落，吟悲兴自如。天虚鳞甲动，山老鬓毛疏。断陇暮归客，寒溪人自渔。苍茫闭篱落，政尔缓羊车。", "ctrl_text": "五言律诗"}
{"src_text": "春郊 其一", "tgt_text": "湖海独垂钓，风云入短蓑。燕来春已去，花少雨偏多。一饮捐愁却，千杯奈醉何。青山如有意，对我独高歌。", "ctrl_text": "五言律诗"}
{"src_text": "喜雨", "tgt_text": "云叶来西北，风声乍疾徐。冥冥天下雨，湛湛圃中蔬。书传堪经世，乾坤且助锄。欲言无与领，独立看芙蕖。", "ctrl_text": "五言律诗"}
{"src_text": "陈家源 其一", "tgt_text": "恐是仙源里，山从洞口开。茅檐无客到，稚子怪人来。塘绿鱼迎日，林清鸟啄苔。欲令幽赏足，石道溯萦回。", "ctrl_text": "五言律诗"}
{"src_text": "行乐", "tgt_text": "行乐当幽赏，晴峰带雪欹。水香梅落处，沙润草生时。事识心仍累，生添疾早衰。深村红叶路，樵牧转相知。", "ctrl_text": "五言律诗"}
{"src_text": "赠李仲元", "tgt_text": "曾逢偏意悟，颜面费追思。把酒忽相语，计年深自悲。乱山藏路远，秋水去城迟。若到寒溪上，教儿护菊篱。", "ctrl_text": "五言律诗"}
{"src_text": "别唐仲谦", "tgt_text": "记名长似识，相见始惭非。每到极言罢，却欣幽听稀。日明山气改，江静水痕归。添得今朝别，城阴空掩扉。", "ctrl_text": "五言律诗"}
{"src_text": "吴仲谷来喜雨", "tgt_text": "山居难适俗，到县动经年。偶出成奇事，相看各粲然。酒深孤匊外，灯淡小楼偏。草草荀陈夕，他时倘有传。", "ctrl_text": "五言律诗"}
{"src_text": "送李仲章远游", "tgt_text": "风笛无声笑指空，出门谁碍更求通。一帆千里客何远，王气雄图江自东。赤壁惊乌飞夜月，衡阳归雁落秋风。人间兴废不须问，诗在江潭柳影中。", "ctrl_text": "七言律诗"}
{"src_text": "秋怀 其一", "tgt_text": "万壑东归昼夜流，人间自是本无愁。不悲白骨塌秋井，尚恨华屋归山丘。此事直须一杯酒，只今何用万里侯。明朝且可寻黄独，荷锸径往西山秋。", "ctrl_text": "七言律诗"}
{"src_text": "雨中 其一", "tgt_text": "雨满寒空风满林，闭门十日长悲吟。不知补衮从谁语，尚许倾阳见寸心。书史轩窗云气润，蕙兰蹊径藓花深。好风为我吹晴未，欲钓清溪坐柳阴。", "ctrl_text": "七言律诗"}
{"src_text": "雨中 其二", "tgt_text": "炎夏如秋气已迁，老天奇变亦多端。山横北牖阴云合，人对南山暮雨寒。江海穷居无米易，古今随意得诗难。岩花落尽幽禽语，坐拥千林俯碧栏。", "ctrl_text": "七言律诗"}
{"src_text": "八月二十八日", "tgt_text": "黄竹哀歌世偶传，佳期应待后千年。曲江宫外看蒲柳，凝碧池边听管弦。古往今来人化鹤，天长地久帝为鹃。蓬莱水浅应闻似，徐福归舟已失仙。", "ctrl_text": "七言律诗"}
{"src_text": "夜立", "tgt_text": "冥冥无复辨秋毫，天映诸峰涌翠涛。万里明河流眼去，三更独雁倚风高。南邻絺绤秋难贷，隔舍歌呼夜更豪。只有殷勤木上坐，共听枯叶响萧骚。", "ctrl_text": "七言律诗"}
{"src_text": "晓晴", "tgt_text": "雨意将阑天自休，频穿诘曲听钩辀。千山欲曙微霞吐，万木含春湿翠浮。孤塔远知城尚近，空江犹似古来流。绕汀花落白于雪，掠地风来严似秋。", "ctrl_text": "七言律诗"}
{"src_text": "次韵彭希爽吴景传约游穆山", "tgt_text": "穆山祗在白云隈，擘石为门任去来。两涧寒声通法席，数峰秋影散香台。林藏僧梵含风远，岭隔山樵戴月回。此地能令高兴别，中秋时近桂初开。", "ctrl_text": "七言律诗"}
{"src_text": "舟中", "tgt_text": "竦立去帆波渺渺，深笼寒霭树稀稀。象牙潭上风初急，龙雾洲前雪乱飞。山掩孤钟分响到，沙明丛雁逐行归。雕房炽炭行时令，阿那痴渔拥断矶。", "ctrl_text": "七言律诗"}
{"src_text": "送族弟元迪", "tgt_text": "老去逢人怯送行，弟兄分手若为情。明时难使高才隐，为客当令远业成。桂岭寒烟通郢树，逍遥夜雨入彭城。明朝便自堪回首，不待秋风过雁声。", "ctrl_text": "七言律诗"}
{"src_text": "题崔伯明诗卷", "tgt_text": "海底珊瑚不易收，俄然在手醒双眸。娲皇炼石天无璺，织女机丝月共秋。一草作花生自别，三年刻楮巧堪羞。客窗灯影谁为伴，雨响空栏彻夜流。", "ctrl_text": "七言律诗"}
{"src_text": "由清江赤城观至宝塔寺暮归樟镇", "tgt_text": "自笑野人多野思，并村随处意閒閒。赤城观里折丹桂，宝塔寺前迎晚山。隔水归樵分路散，冲岚飞鸟认林还。秪言十里街头近，不计黄昏便掩关。", "ctrl_text": "七言律诗"}
{"src_text": "秋夜独立有怀", "tgt_text": "秋老溪贫独夜时，邛枝移遍响虫飞。山城鼓叠月生海，林屋灯寒风动扉。带雪关河人别久，隔天书札雁来稀。忘情每有难忘者，黄叶一庭霜满衣。", "ctrl_text": "七言律诗"}
{"src_text": "陈虚一尊师山房雨后", "tgt_text": "一片閒心倚石坛，千峰向背碧当轩。海门雨气悬虹影，洞府香风粲鹤言。绝艳槿花深映户，生红荔子密围村。早知千里移家近，久办黄冈十亩园。", "ctrl_text": "七言律诗"}
{"src_text": "得家信", "tgt_text": "俗尚难公不取谐，木阴深处玩苍苔。身抛世累终相著，心怯乡书重一开。极目云天鸦阵黑，满林风雨雁声来。平生最有看花癖，何处溪头发早梅。", "ctrl_text": "七言律诗"}
{"src_text": "閤皂山福地", "tgt_text": "两崖松竹绿萧萧，时听岩阴响野樵。鹤信蚤归题箓客，蜂房分缀鍊丹寮。晋时月在淦源浅，粤国云通勾漏遥。仙驭肯忘桥鼎地，风笙清夜落璿霄。", "ctrl_text": "七言律诗"}
{"src_text": "舟夜", "tgt_text": "拓去篷窗月满襟，萧萧惊雁堕哀音。不知天意何仓卒，数叠寒云万里阴。", "ctrl_text": "七言绝句"}
{"src_text": "海棠", "tgt_text": "冥鸿衔子锦川来，袅袅柔红无数开。花睡未醒春未透，半空飞雨暗苍苔。", "ctrl_text": "七言绝句"}
{"src_text": "江行", "tgt_text": "悠悠行客渐黄昏，隔浦人家已掩门。谁与飞沤游海上，乱鸦无数下西村。", "ctrl_text": "七言绝句"}
{"src_text": "秋原", "tgt_text": "稻花香里听潺湲，路入高原犊草閒。生长太平无所用，且随残照看秋山。", "ctrl_text": "七言绝句"}
{"src_text": "初春", "tgt_text": "年华将去野梅知，春色初来柳眼移。偶到前村閒指点，数峰残雪淡晴时。", "ctrl_text": "七言绝句"}
{"src_text": "雨中遣兴", "tgt_text": "万里千岩梦寂寥，飞淙落涧夜萧萧。觉来忽听儿童语，昨日榕阴在石桥。", "ctrl_text": "七言绝句"}
{"src_text": "题潇湘秋色图", "tgt_text": "瑶瑟无声水自流，黄芦红叶满汀洲。蘋花欲采无寻处，一片閒情万古愁。", "ctrl_text": "七言绝句"}
{"src_text": "自笑", "tgt_text": "世情多识事多谙，长对云山共笑谈。煮石采芝随意足，凭君莫唱望江南。", "ctrl_text": "七言绝句"}
{"src_text": "和龚子敬先生游春韵", "tgt_text": "烹茶热旨酒，坐石得嘉宾。好鸟时鸣昼，幽花不放春。山遗今古事，诗著往来人。楚地龚夫子，诸生数问津。", "ctrl_text": "五言律诗"}
{"src_text": "赠黄竹村老儒画梅竹", "tgt_text": "烟水旴江渺，丹阳度雪寒。久怜梅淡泊，先问竹平安。夜月清诗思，春风彩笔端。北来知己少，岁暮欲弹冠。", "ctrl_text": "五言律诗"}
{"src_text": "贺张景亮知州致仕", "tgt_text": "角巾归里旧儒冠，宦辙驰驱涉万端。杨柳碧溪春昼永，梅花白雪夜窗寒。朝廷有道容辞老，田野无羁得尽欢。幸喜玉堂遗业在，安居留待后人看。", "ctrl_text": "七言律诗"}
{"src_text": "送刘德璋提点还宜兴通真观", "tgt_text": "通真仙观欲凌虚，牝谷先生昼隐居。玄鹤不归华表柱，白云长护紫泥书。桐棺已化人徒仰，铁锁高悬孰可舒。便欲束书阳羡路，青牛春晚又回车。", "ctrl_text": "七言律诗"}
{"src_text": "和王继学治书", "tgt_text": "驹隙流光一镜悬，虚明直与绮窗连。凿开混沌知身外，别有山川在眼前。蓬岛秋深稽汉使，桃源春暖避秦仙。敬亭山色看如画，熊枕围屏稳昼眠。", "ctrl_text": "七言律诗"}
{"src_text": "题豫章山房", "tgt_text": "豫章林老色参天，拥护山僧丈室前。岂为法身同草木，要驱尘虑出风烟。茶瓯香篆晨斋后，竹几蒲团夜榻边。独有浏阳欧学士，题诗遥问不空禅。", "ctrl_text": "七言律诗"}
{"src_text": "和虞先生题武当山张真人别业", "tgt_text": "岚雨初晴绿树新，松萝夹屋净无尘。洞花幽鸟时时别，野鹤孤云日日亲。红雾半窗丹火候，青山万古百年人。从君更觅方平宅，玄武门前作近邻。", "ctrl_text": "七言律诗"}
{"src_text": "天宫寺僧寅叔恭藏宋王元之诗因次韵", "tgt_text": "隔屋长松覆满斋，童年竹马记频来。讲堂经罢僧修史，京国人归袖惹埃。古佛岁深花蠹铁，长廊春净雨生苔。尘缘未结东林社，禅榻留茶日暮回。", "ctrl_text": "七言律诗"}
{"src_text": "陶渊明归去来图", "tgt_text": "甲子题年玩物华，门前栗里自桑麻。从他晋史书刘宋，别有黄花处士家。", "ctrl_text": "七言绝句"}
{"src_text": "过岳鄂王庙", "tgt_text": "汴宋南迁社稷忧，忠魂应念国包羞。钱塘千载英雄恨，古木残阳掩暮秋。", "ctrl_text": "七言绝句"}
{"src_text": "赓郭祥卿饮酒图", "tgt_text": "昔人好酒名虽在，死灰万劫谁能全。我今悼昔复须饮，翻恨不生中古前。", "ctrl_text": "七言绝句"}
{"src_text": "送李好古之南台御史", "tgt_text": "都门相送处，旭日动兰晖。绮树莺初下，金沟絮渐飞。分骖向远道，把袂恋音徽。去去江南陌，应看满路威。", "ctrl_text": "五言律诗"}
{"src_text": "送霍维肃令尹", "tgt_text": "握手兰宫外，朝光满禁涂。山寒知塞近，苑静觉莺疏。草草离樽既，悠悠征辆驱。还应轸时念，不羡报金吾。", "ctrl_text": "五言律诗"}
{"src_text": "宴晴江山拱北楼", "tgt_text": "汉坻开绣阁，萧然似渚宫。晴江华楯外，列岫绮钱中。树色芳樽绿，荷花粉脸红。贤王敬爱客，乐宴意何终。", "ctrl_text": "五言律诗"}
{"src_text": "嘉树轩", "tgt_text": "嘉植将百岁，积翠广庭间。高柯出闾巷，低枝荫井干。流膏从风飏，芳气散如兰。别有清霜节，将同绮树看。", "ctrl_text": "五言律诗"}
{"src_text": "祯祥菊", "tgt_text": "旧花已萎绝，新花乃再芳。都缘禀金气，特解傲司藏。旖旎生残馥，葳蕤出故房。应怜蕙草质，戢颖委微霜。", "ctrl_text": "五言律诗"}
{"src_text": "赋得九里松送吴元振之江浙左丞", "tgt_text": "结驷向青郊，松阴九里遥。言从天竺寺，自度小春桥。偃蹇成芝盖，萧瑟荫兰桡。相送将何赠，期君保后凋。", "ctrl_text": "五言律诗"}
{"src_text": "祝蕃远经历挽诗", "tgt_text": "逸轨无还辙，惊川有怨思。苍苔生旧馆，素简委空帷。龚胜谁相吊，虞翻少见知。惟应问道者，寂寞荐江篱。", "ctrl_text": "五言律诗"}
{"src_text": "题蛾眉亭", "tgt_text": "空亭瞰牛渚，高高凌紫氛。澄江万里至，华崿两眉分。落日兼霞綵，流光成绮文。凭轩引兰酌，休忆谢将军。", "ctrl_text": "五言律诗"}
{"src_text": "南山赠隐者", "tgt_text": "君家南山下，南山果何如。开阖尽云路，向背凌空虚。木客采薜荔，怨女咏蘼芜。何当牵白犬，见君岩下书。", "ctrl_text": "五言律诗"}
{"src_text": "汪尚书夫人挽诗", "tgt_text": "喧喧引长绂，箫鸣闾井间。旌连绮霞阁，路指敬亭山。泉底鸾台掩，城中翟盖还。尚书老归国，谁与袭芳兰。", "ctrl_text": "五言律诗"}
{"src_text": "题周伯宁画", "tgt_text": "杀机起无象，平陆忽成红。苍生吮猛虎，日驭经纷虹。举目墟里间，但见蒿与蓬。惟有王官谷，于今似画中。", "ctrl_text": "五言律诗"}
{"src_text": "寄题环秀亭", "tgt_text": "宗老来相报，黄梅盗已平。传闻一峰下，临眺九江横。象构谁能坏，香台积可成。凭询几小劫，又复到昆明。", "ctrl_text": "五言律诗"}
{"src_text": "夜坐和成太常 其一", "tgt_text": "片月生碣石，微光挂玉弓。秋河空窈窕，遥映建章宫。哀鸿知时节，南飞正匆匆。感君思亲味，恻恻此心中。", "ctrl_text": "五言律诗"}
{"src_text": "夜坐和成太常 其二", "tgt_text": "牵牛表宫雉，华星动绮钱。沈沈鳷鹊观，悠悠清漏传。无才愧三益，虚食念百廛。绵思至中旦，莫继瑶华篇。", "ctrl_text": "五言律诗"}
{"src_text": "宋祭酒挽歌", "tgt_text": "文章知有数，耆旧忽先零。东井开图画，西山閟爽灵。司徒虚执馈，太史早垂铭。怅望平原绣，时时问客星。", "ctrl_text": "五言律诗"}
{"src_text": "有所思", "tgt_text": "春风起寒色，春衣方重熏。新装捲罗幕，清唱入行云。艳色若流月，芳泽谢兰芬。婵娟信无度，我思何在君。", "ctrl_text": "五言律诗"}
{"src_text": "伯九德兴学诗", "tgt_text": "上德抚玄运，吁俊尹神京。三雍烝髦士，五学训齐氓。登高陈羽县，鸾刀奉丽牲。优游乐清化，大道嘉方行。", "ctrl_text": "五言律诗"}
{"src_text": "送孙教授", "tgt_text": "皇情重声教，宵装尔载驰。边城南徼外，礼殿左江陲。揖让陈椰器，弦歌荫薜帷。全胜宜春郭，花落闭门时。", "ctrl_text": "五言律诗"}
{"src_text": "题段吉甫助教别墅图", "tgt_text": "玉署挂新图，如君旧隐居。峰高托霞上，叶变是秋初。游客看常在，溪声听却无。只此同登望，岂必命柴车。", "ctrl_text": "五言律诗"}
{"src_text": "咏井上桃花", "tgt_text": "本是仙源种，移来禁中栽。为爱妖娇色，偏临露井开。", "ctrl_text": "五言绝句"}
{"src_text": "题段应奉山水图", "tgt_text": "水如剡溪水，山似沃洲山。想见鲈鱼美，扁舟常不还。", "ctrl_text": "五言绝句"}
{"src_text": "题光禄主事虎仲桓海棠图", "tgt_text": "沈香羯鼓弄春杯，席上才看半作堆。争似君家屏障里，年年岁岁有花开。", "ctrl_text": "七言绝句"}
{"src_text": "寓兴二首 其一", "tgt_text": "入山采琼瑶，云深白石坚。琼瑶不可采，中心抱悁悁。悁悁思美人，青青见芳草。芳草在空山，美人隔长道。", "ctrl_text": "五言律诗"}
{"src_text": "寓兴二首 其二", "tgt_text": "种花种兰蕙，取士取君子。萧艾不馨香，小人混臧否。如何此芳草，零落在山林。古人不可见，悠悠伤我心。", "ctrl_text": "五言律诗"}
{"src_text": "山居", "tgt_text": "避喧林下居，抱病山中卧。家贫酒屡空，性懒诗慵课。禽声隔树啼，云影当窗过。独有采樵人，时来慰衰惰。", "ctrl_text": "五言律诗"}
{"src_text": "寒食寓兴次黄宗鲁二首 其一", "tgt_text": "浩荡乾坤大，羁栖岁月深。他乡对寒食，愁思满淮阴。诗句惭孤咏，春花孰共寻。相逢同郡子，时复一论心。", "ctrl_text": "五言律诗"}
{"src_text": "寒食寓兴次黄宗鲁二首 其二", "tgt_text": "去岁清明节，天台看杏花。凄凉今日事，漂泊野人家。淮楚风尘暗，乡山道路赊。倚门亲白发，反哺愧林鸦。", "ctrl_text": "五言律诗"}
{"src_text": "独客", "tgt_text": "独客悲清夜，高秋托异乡。月侵窗影白，风度角声长。野战生新鬼，边烽照近疆。归耕吾计决，不必问行藏。", "ctrl_text": "五言律诗"}
{"src_text": "题临清亭", "tgt_text": "幽亭瞰清泚，翠巘环嵚崟。涵波栏槛净，绕檐花木深。游鱼弄微影，好鸟度轻音。欢乐酬芳景，欣然会赏心。", "ctrl_text": "五言律诗"}
{"src_text": "送胡希元归江西", "tgt_text": "落日乌纱帽，西风白布裘。吏才兼翰墨，羁旅亦风流。听雨留僧寺，看云忆故丘。他乡同泛梗，那忍送归舟。", "ctrl_text": "五言律诗"}
{"src_text": "岳阳楼图", "tgt_text": "巴陵地殊胜，洞庭波渺绵。层楼碧霄上，雕栏绿树边。想像对图画，游观阻风烟。何由誇黄鹄，凭高望远天。", "ctrl_text": "五言律诗"}
{"src_text": "四月十六寓玉环喜家童来住至", "tgt_text": "数月思家信，今朝喜汝来。妻儿怜我远，怀抱向谁开。山谷多烽燧，田园半草莱。大军消息近，故里尚堪回。", "ctrl_text": "五言律诗"}
{"src_text": "题山居图", "tgt_text": "层峦积翠色，中有嘉树林。幽人此避世，结屋山之阴。携琴出山去，独怀千古心。知音不可见，归路白云深。", "ctrl_text": "五言律诗"}
{"src_text": "病中遣怀 其二", "tgt_text": "久卧思登眺，扶衰谩倚楼。山红斜日映，江白晚烟浮。行直书空雁，帆欹入浦舟。病身惭食禄，长羡五湖游。", "ctrl_text": "五言律诗"}
{"src_text": "喜雨赠林子卿陈正夫", "tgt_text": "幽轩对客坐，急雨檐前落。阴云破荒原，凉风散林薄。遥想东山下，苗生青沃若。与子结幽期，归来看秋穫。", "ctrl_text": "五言律诗"}
{"src_text": "怀交川诸友", "tgt_text": "积雨开霁色，和气散微烟。游情陟层巘，凝睇望交川。青天何漠漠，白鸟去翩翩。遥思群彦集，从之路缈绵。", "ctrl_text": "五言律诗"}
{"src_text": "懒拙", "tgt_text": "懒拙从人弃，行藏与世违。陶潜辞米去，张翰忆莼归。垂钓贪春水，看花爱夕晖。便须开竹径，还制芰荷衣。", "ctrl_text": "五言律诗"}
{"src_text": "过李家坑", "tgt_text": "鸟道高千丈，云山入万重。汗流愁赤日，力倦倚青松。群仆频相失，行人竟不逢。田家何处有，僧寺隔前峰。", "ctrl_text": "五言律诗"}
{"src_text": "赠周元帅", "tgt_text": "经济人才重，功名伯仲齐。驱驰朝上马，感激夜闻鸡。海漕输燕北，王师出陜西。櫜弓今日有，更望抚遗黎。", "ctrl_text": "五言律诗"}
{"src_text": "游雅山寺", "tgt_text": "上方殊胜地，长者给孤园。挂壁袈裟净，生阶秀草繁。楼光凝晚照，树色映前村。法食干戈际，真知象教尊。", "ctrl_text": "五言律诗"}
{"src_text": "寄竹趣", "tgt_text": "五月不见面，几回思寄书。艰危人事废，懒拙友朋疏。白槿开池畔，黄梅熟雨馀。感时惊久客，何日访幽居。", "ctrl_text": "五言律诗"}
{"src_text": "送别", "tgt_text": "平生几两屐，丘壑每穷探。访鹤青田曲，穿云雁荡南。老成群辈服，姓氏众人谈。相见复相别，题诗兴不堪。", "ctrl_text": "五言律诗"}
{"src_text": "桥上", "tgt_text": "落日清溪上，凉风梓树秋。北来船竟泊，南去水空流。宇宙终无极，干戈未肯休。野人无意绪，独立数归鸥。", "ctrl_text": "五言律诗"}
{"src_text": "送益上人", "tgt_text": "一雨新秋爽，千山细路遥。林泉归此日，天地飒惊飙。访鹤穿松树，观鱼俯石桥。幽栖输尔乐，高隐肯予招。", "ctrl_text": "五言律诗"}
{"src_text": "元日", "tgt_text": "元日风兼雨，萧条野外村。过门车辙远，记节酒杯存。战伐看今岁，栖迟且故园。兵戈如未息，身世岂须论。", "ctrl_text": "五言律诗"}
{"src_text": "寄陈彦卿", "tgt_text": "楼屋近山东海头，翠云影落小窗幽。登临昔日同诸彦，羁旅经年忆旧游。故国莺花春入梦，沧江风雨夜生愁。不堪老去悲离别，岁月无情如水流。", "ctrl_text": "七言律诗"}
{"src_text": "题中峰楼", "tgt_text": "中峰之楼风景幽，山花满屋翠云流。海天日出蓬莱近，月夜烟清沆瀣浮。溪上松阴归晚鹤，檐前花树语春鸠。齐川渺渺黄尘里，此日登临是胜游。", "ctrl_text": "七言律诗"}
{"src_text": "独望", "tgt_text": "独望东南日向晡，风高雪尽雁行孤。青山天际连于越，白水秋来满太湖。海内干戈犹烂熳，舍西园圃近荒芜。文章未必能经世，深愧飘蓬岁月徂。", "ctrl_text": "七言律诗"}
{"src_text": "自明回温留寓郡城不得遂归田之愿述怀有作", "tgt_text": "西风落叶送清秋，力疾凭栏寄远愁。政慕陶潜归栗里，翻为王粲客荆州。山峰近郭东西起，江水通潮日夜流。景物年年只依旧，独怜华发鬓边稠。", "ctrl_text": "七言律诗"}
{"src_text": "题花竹翎毛 其一", "tgt_text": "棠梨三月吐花齐，布谷飞来树上啼。想见小园微雨过，春光都在石栏西。", "ctrl_text": "七言绝句"}
{"src_text": "题蟹", "tgt_text": "昔年作客到淮阳，饱食霜鳌一尺长。几度淮西橙子熟，樽前空对菊花香。", "ctrl_text": "七言绝句"}
{"src_text": "子昂画", "tgt_text": "风动秋山日已晡，旧时林苑尽荒芜。王孙去国犹无恙，解写江南烟树图。", "ctrl_text": "七言绝句"}
{"src_text": "棘上双禽", "tgt_text": "幽禽并立羽毛齐，日落风寒棘树低。拟待洛阳春色好，牡丹枝上伴莺啼。", "ctrl_text": "七言绝句"}
{"src_text": "赠星士陈光大", "tgt_text": "底用里粮去远游，只将奇术动公侯。京都春色浓如酒，三月莺花满御沟。", "ctrl_text": "七言绝句"}
{"src_text": "送牛德大", "tgt_text": "四月西湖景最奇，使臣行役到家时。画船载酒轻轻荡，红袖笼笙细细吹。", "ctrl_text": "七言绝句"}
{"src_text": "春日送别", "tgt_text": "昨日相逢今日离，东风回首日迟迟。春深应有梅花在，别后何妨寄一枝。", "ctrl_text": "七言绝句"}
{"src_text": "送李荣甫知事迁淮西 其一", "tgt_text": "长松生冈陵，质与风木异。春和犹凛然，况处风霜地。尘埃飞六月，岂足为我秽。一雨洗苍苍，凌空气尤厉。", "ctrl_text": "五言律诗"}
{"src_text": "送李荣甫知事迁淮西 其二", "tgt_text": "淮水出桐柏，浙江发东阳。期会至沧海，千里遥相望。源澄挠不浊，水德固可量。愿将此清泠，溥施彼一方。", "ctrl_text": "五言律诗"}
{"src_text": "暮春郊外", "tgt_text": "行行多胜事，石窦溅流泉。白鸟浮云外，青山落日边。风平花委地，野迥草连天。春事成牢落，人生一梦然。", "ctrl_text": "五言律诗"}
{"src_text": "游智者寺", "tgt_text": "风日景飕飕，松阴系紫骝。白云千载寺，黄叶四山秋。地胜楼台接，林深虎豹游。人生自可乐，此外复何求。", "ctrl_text": "五言律诗"}
{"src_text": "花溪道中 其一", "tgt_text": "板桥横古渡，村野带平林。野鸭寒塘静，山禽晓树深。雨微风栗烈，云暗雪侵寻。安道门前水，清游岂独吟。", "ctrl_text": "五言律诗"}
{"src_text": "花溪道中 其二", "tgt_text": "天寒道路远，此去复何求。适意真为乐，浮生底用忧。云容低野树，风力逆溪流。喜见梅花笑，相迎傍驿楼。", "ctrl_text": "五言律诗"}
{"src_text": "浦川方仲观入城从学继入公门今归侍亲求诗", "tgt_text": "百里来为学，违亲半载馀。暮云飞故里，秋露浥行车。红叶蝉声老，黄花雁影疏。汉朝尊吏事，何必业诗书。", "ctrl_text": "五言律诗"}
{"src_text": "过太湖", "tgt_text": "周回万水入，远近数州环。南极疑无地，西浮真际山。三江归汉表，一径界河间。白浪秋风疾，渔舟意尚閒。", "ctrl_text": "五言律诗"}
{"src_text": "赠王斗山", "tgt_text": "骨肉斯文气味投，春风芹藻忆同游。故人别后无青眼，此日相逢尽白头。匣剑光横南斗夜，凤梧阴冷岘山秋。惟应且试连鳌手，未许江干下直钩。", "ctrl_text": "七言律诗"}
{"src_text": "青田大鹤洞", "tgt_text": "榕影扶疏路九回，仙家那复著尘埃。山间田在牛终隐，石上巢空鹤下来。丹灶无灰惟白草，剑锋遗迹自苍苔。洞中道士今何处，三扣云关杳莫开。", "ctrl_text": "七言律诗"}
{"src_text": "次韵王中斋登拱翠楼", "tgt_text": "曾醉危楼坐石坡，弹筝击缶醉婆娑。蓬飞已改流年鬓，木老犹存旧日柯。红树参差秋水远，碧山高下夕阳多。此时还纵西风眼，共倚阑干起浩歌。", "ctrl_text": "七言律诗"}
{"src_text": "即席用苏世贤韵送郭子昭 其二", "tgt_text": "落花高下弄菲菲，多少离愁付笛吹。别后故人休忘却，与君重赋渭城诗。", "ctrl_text": "七言绝句"}
{"src_text": "哭空谷师 其一", "tgt_text": "玄雁离群得意飞，稻梁秋静羽毛微。不知何处逢缯缴，云冷空江夜不归。", "ctrl_text": "七言绝句"}
{"src_text": "哭空谷师 其二", "tgt_text": "霜入枫林叶已丹，风鸣籁动助悲酸。山人归去鹤空怨，清夜月高榕影寒。", "ctrl_text": "七言绝句"}
{"src_text": "舟中赠琏", "tgt_text": "行人流水共悠悠，雨洒溪风万点愁。别棹不来天欲暮，倚舷无语看浮沤。", "ctrl_text": "七言绝句"}
{"src_text": "道吴山", "tgt_text": "道吴山头龙目卧，叠嶂重冈深紫逻。灵湫瀑布千尺长，古寺神杉十围大。崇祠坎坎风雨来，樵径丁丁鸿雁过。郡人夜望北斗魁，下有突兀青莲座。", "ctrl_text": "七言律诗"}
{"src_text": "大围山", "tgt_text": "大围山高高几许，绝顶嵯峨戴林坞。石隙花开自夏春，地炉僧拥无寒暑。清流白鹇涤羽毛，绿树黄熊引筋膂。山腰日午婴儿啼，知有雷公出行雨。", "ctrl_text": "七言律诗"}
{"src_text": "相台", "tgt_text": "负郭东南裴相台，绿溪一径踏苍苔。此日城闉少人到，当时公府弃官来。禅床象屋留光雨，书沼蛙声噤鞠灰。坐待氛尘纯敛净，举头应解识三台。", "ctrl_text": "七言律诗"}
{"src_text": "送李宜忠之宁州教授", "tgt_text": "广文家住白芒原，唐世忠臣阀阅存。宁郡喜迎新博士，邦人特重旧王孙。杨花绛帐春云阵，苔藓丹书暮雨痕。向使汾阳晞暧在，应惭诗礼在名门。", "ctrl_text": "七言律诗"}
{"src_text": "郊天礼成应制", "tgt_text": "紫坛黄屋夜无风，牲璧初陈月正中。瑞霭霏微成五色，神光烜赫映重瞳。千官屏息瞻天表，万国关心在圣躬。清晓庆云高捧日，箫韶前导驾还宫。", "ctrl_text": "七言律诗"}
{"src_text": "接花木", "tgt_text": "园丁妙手即花神，换叶移枝伪脱真。刀剪岂能伤化力，色香无复记前身。春深自有鸾胶续，岁久行看鹤膝伸。堪笑微生亦如此，任呼牛马定谁人。", "ctrl_text": "七言律诗"}
{"src_text": "寄有壬许参政", "tgt_text": "京华白发染尘埃，喜见文场闭复开。自是曹参当继相，不然王式肯轻来。上躬藻火惭无补，众论盐梅属有材。素志已酬归欲早，相期浊酒坐莓苔。", "ctrl_text": "七言律诗"}
{"src_text": "西明道人", "tgt_text": "武昌堤上水云身，三十年来识道人。只为漫游相见少，故知临别赠言频。憧憧车马红尘老，靡靡江山白发新。邂逅一回频唱和，锦囊千首未为贫。", "ctrl_text": "七言律诗"}
{"src_text": "吴西村雪霁图", "tgt_text": "郑虔能画又能诗，独立经营雪霁时。曾向湘江拿钓艇，卖鲜沽酒鬓如丝。", "ctrl_text": "七言绝句"}
{"src_text": "欧阳公牡丹诗", "tgt_text": "盛游西洛方年少，晚乐渔樵号醉翁。白首归来玉堂署，君王殿后见鞋红。", "ctrl_text": "七言绝句"}
{"src_text": "二十一日饯别周子林毛节靖诸贤良就和", "tgt_text": "天书催召莫淹留，击节高歌送远游。夜月千杯桑落酒，春风万里木兰舟。早分厚禄娱亲寿，莫为啼鹃动客愁。行缀朝班锵玉佩，正当春色满皇州。", "ctrl_text": "七言律诗"}
{"src_text": "和伯川韵别罗子实", "tgt_text": "鸥沙赢得醉时眠，尔汝论交赖子贤。老我甘为田舍客，故人原是玉堂仙。南来云挟孤村雨，北上风高万里船。极目沧洲最深处，断肠分手隔晴烟。", "ctrl_text": "七言律诗"}
{"src_text": "中秋夜以安侄举酒待月诗呈李思远", "tgt_text": "万里阴云锁太空，望来明月未生东。松花酒压槽头雨，桂子香飘屋角风。自愧不才孤凤诏，应知有路到蟾宫。阿戎盛赏符佳趣，却喜冰清属此翁。", "ctrl_text": "七言律诗"}
{"src_text": "读书楼为侄以安赋", "tgt_text": "阿咸新起读书楼，十二栏杆五月秋。万卷烟云香墨润，一灯风露碧窗幽。新题华扁回鸾凤，高捲朱帘近斗牛。不用金籯遗孙子，好传鸿宝继前修。", "ctrl_text": "七言律诗"}
{"src_text": "寄王子琛", "tgt_text": "每忆会稽王子敬，幽栖长在石门深。狂歌独醉花前酒，清赏谁听竹下琴。万里云霄归雁断，一溪风雨卧龙吟。杖藜有约高秋候，翠壁题诗许共寻。", "ctrl_text": "七言律诗"}
{"src_text": "和送石维高之泉江", "tgt_text": "爱君吟思浩无边，眼底交游最少年。开口已誇成玉唾，论心偏得醉金船。凤凰瑞世鸣初日，鸿雁排云上远天。此别但应劳梦想，高标梧竹净娟娟。", "ctrl_text": "七言律诗"}
{"src_text": "石笋穿云", "tgt_text": "巨石何年削双笋，亭亭屹立大江浔。参差两角穿云直，卓荦孤根入地深。砥柱不愁风浪折，玳簪长被雨苔侵。高标彷佛苍洲陌，何日还应见满林。", "ctrl_text": "七言律诗"}
{"src_text": "蓬岛秋声", "tgt_text": "蓬岛幽偏一径深，秋声瑟瑟夜沈沈。清风捲地鹊惊起，明月满天蛩乱吟。四面波涛翻大海，一时松竹动乔林。梦回开户无寻处，寂寂谁知太古心。", "ctrl_text": "七言律诗"}
{"src_text": "沙渚鸥盟", "tgt_text": "平沙白日渚初晴，好共群鸥订旧盟。斜日荒凉云影落，清风浩荡雪衣轻。海翁坐对应相狎，山客行随亦不惊。却笑当筵赋鹦鹉，疏慵久已谢浮名。", "ctrl_text": "七言律诗"}
{"src_text": "良月宴于栖遁处赋残菊", "tgt_text": "菊残犹有最高枝，栖遁斋前足自怡。深夜雪霜金锁碎，清晨风雨玉离披。魏公不负题诗好，陶令空嫌送酒迟。怜尔秋香浑未减，餐英回首更何之。", "ctrl_text": "七言律诗"}
{"src_text": "与自观同醉因和对菊韵", "tgt_text": "东篱移得两三枝，坐对晴轩可共怡。瑞涌黄云花烂熳，香生翠雾叶离披。夺袍争羡留题蚤，连榻何妨醉卧迟。痛饮莫辞酬胜赏，明年高会更难期。", "ctrl_text": "七言律诗"}
{"src_text": "平床翠黛", "tgt_text": "好山当户削平床，彷佛眉横翠黛长。月镜高悬云影净，萝衣深掩露华香。不妨醉客移春梦，绝胜佳人试晓妆。雷电六丁如可檄，为君移向读书堂。", "ctrl_text": "七言律诗"}
{"src_text": "花岩锦屏", "tgt_text": "百花岩上春无限，醉眼初惊叠锦屏。晴日影摇山竹翠，晚霞光映石苔青。只疑云母裁初就，应想天孙织乍停。何用石家誇步障，共看千载倚青冥。", "ctrl_text": "七言律诗"}
{"src_text": "题无哲沅湘兰竹图", "tgt_text": "两竿翠竹拂云长，几叶幽兰带露香。好手移来窗户里，不须千里望沅湘。", "ctrl_text": "七言绝句"}
{"src_text": "寄贺冲霄昆玉归", "tgt_text": "好是万金难买处，无瑕双璧并归时。萧斋风月应如旧，飞梦聊因慰所思。", "ctrl_text": "七言绝句"}
{"src_text": "毛女图为用极题 其一", "tgt_text": "轵道苍茫异古今，长镵相伴坐岩阴。玄猿独挂危梢底，照影清流契宿心。", "ctrl_text": "七言绝句"}
{"src_text": "毛女图为用极题 其二", "tgt_text": "老蟾光怪射寒虚，兀坐相看撇短锄。移得山花偏带土，武陵春事近何如。", "ctrl_text": "七言绝句"}
{"src_text": "早秋偶然作寄宋景濂四首 其一", "tgt_text": "我病三月久，问言此何时。山林日摇落，草木欲变衰。忽来临青镜，何故摘白髭。千里复万里，远哉鸿雁期。", "ctrl_text": "五言律诗"}
{"src_text": "早秋偶然作寄宋景濂四首 其三", "tgt_text": "悠悠秋夜长，梦觉秋月霁。有才宁及人，无学敢求蜕。挥来河水弦，削作泰山砺。吁嗟祁孔宾，得失毫发际。", "ctrl_text": "五言律诗"}
{"src_text": "岁初喜大人回自岭南遂携儿谔北行送之 其一", "tgt_text": "乍喜吾亲返，还携稚子行。风沙千里道，雨露九重城。旧帆江潮远，新装岭瘴清。长秋官属盛，去可接簪缨。", "ctrl_text": "五言律诗"}
{"src_text": "岁初喜大人回自岭南遂携儿谔北行送之 其二", "tgt_text": "此去知何处，飘然惜尔年。尘飞驰马埒，雪拥读书毡。日观跻攀外，云台献纳边。文园宁久病，须奏上林篇。", "ctrl_text": "五言律诗"}
{"src_text": "月出东林客窗上疑梅花影", "tgt_text": "朔风何处寒梅发，江水悠悠路超忽。逢花不语疑见人，对影非真却因月。纵使无花意自同，谁知有影色俱空。回头不见东林树，犹胜罗浮是梦中。", "ctrl_text": "七言律诗"}
{"src_text": "次韵吴正传都城寒食", "tgt_text": "悠悠独酌舞春衫，千障黄尘客未谙。铁骑引驼沙草北，雕弧惊雁塞云南。太平天子回中望，齐国先生稷下谈。犹有七香车几两，晓来风雨定谁骖。", "ctrl_text": "七言律诗"}
{"src_text": "次韵傅适道虎陂闸舟中", "tgt_text": "少年解唱邯郸曲，惟有垂杨夹堤绿。夜来谁抱焦尾琴，弹作东风雉登木。虎陂闸里水生烟，荆门山头星照船。争似扬州春十里，一双鸾信待君传。", "ctrl_text": "七言律诗"}
{"src_text": "方养心欲游泰山用前韵作思仙词复和之", "tgt_text": "浩歌起作游仙曲，黄鹤无期瑶草绿。神人结屋泰山巅，手拂浮云扳建木。一笑齐州九点烟，天风吹断蓬莱船。还上高丘看远海，有书莫遣麻姑传。", "ctrl_text": "七言律诗"}
{"src_text": "溪行望故友黄明远槐塘新墓", "tgt_text": "往代衣冠日已赊，故山棺椁此为家。经荃义辟中州鲁，乐调辞讥下里巴。涕泪无从馀宿草，文章可惜等风花。嗟兹便欲酬鸡絮，目注前溪有落霞。", "ctrl_text": "七言律诗"}
{"src_text": "观唐沈玢续仙传", "tgt_text": "手展仙书向此朝，起予俗病对芭蕉。室间半夜云璈动，岩罅千年雪髓消。閒说茅龙骑太白，遥闻木鹤降仁娇。秦车汉辇穷天下，望断蓬莱并寂寥。", "ctrl_text": "七言律诗"}
{"src_text": "题画墨梅", "tgt_text": "北风吹倒人，古木化为铁。一花天下春，万里江南雪。", "ctrl_text": "五言绝句"}
{"src_text": "寄希白藏主", "tgt_text": "青杉高簇天，仁者此安禅。双涧水回合，四山云接连。灯分红燄远，茶点白华圆。别后为谁语，宗门玄又玄。", "ctrl_text": "五言律诗"}
{"src_text": "悼通灵仲", "tgt_text": "古今人所共，如电闪青天。一相不二相，千年还万年。院扃云坞竹，塔面石峰莲。因想游从旧，閒心亦怅然。", "ctrl_text": "五言律诗"}
{"src_text": "悼灵座主", "tgt_text": "道不分年少，朝闻夕可亡。讲精文彻梵，吟好句谐唐。托质思他界，遗骸厌此方。台宗旧游在，名共白云香。", "ctrl_text": "五言律诗"}
{"src_text": "草堂陵藏主火浴牙齿数珠不坏坚固尤多因为说偈三首 其一", "tgt_text": "东西诸祖塔，曾已遍参寻。般若谩多体，涅槃惟一心。芙蕖敷觉海，薝卜绽禅林。劫火洞然后，清芬腾古今。", "ctrl_text": "五言律诗"}
{"src_text": "草堂陵藏主火浴牙齿数珠不坏坚固尤多因为说偈三首 其二", "tgt_text": "悟了空王法，乾坤任去留。偶为双径住，倏作九莲游。月冷金台夜，风生玉沼秋。乡关楚江上，谁为话踪由。", "ctrl_text": "五言律诗"}
{"src_text": "草堂陵藏主火浴牙齿数珠不坏坚固尤多因为说偈三首 其三", "tgt_text": "破屋孤峰顶，因思在去年。分香朝诵咒，联榻夜修禅。解脱华同绽，菩提果共圆。胡为先别去，令我独悽然。", "ctrl_text": "五言律诗"}
{"src_text": "次韵答林首座二首 其二", "tgt_text": "祖师门户无关钥，今古谁云到者稀。兜率宫中恣游戏，对扬曾不负来机。", "ctrl_text": "七言绝句"}
{"src_text": "寄无维那", "tgt_text": "从教入禅今古有，从禅入教古今无。一心三观门虽别，水满千江月自孤。", "ctrl_text": "七言绝句"}
{"src_text": "别南山经室", "tgt_text": "屋借云边两载居，晴原无事便携锄。和香采得邻家菊，趁嫩挑来自种蔬。秋殿寂时山磬歇，夜窗虚处柏烟疏。明朝又向他山去，何日重来读梵书。", "ctrl_text": "七言律诗"}
{"src_text": "閒居 其二", "tgt_text": "岩台舒野望，依约见松门。唐代高僧寺，宋朝丞相坟。溪光晴泻远，野色晚来昏。山路歌声绝，樵归烟火村。", "ctrl_text": "五言律诗"}
{"src_text": "古风二首 其二", "tgt_text": "饭饱拂石睡，睡足起閒行。霭霭孟夏景，新树鸣黄莺。俯仰玩时物，散诞畅吟情。只此是真乐，何用求虚名。", "ctrl_text": "五言律诗"}
{"src_text": "绝句八首 其一", "tgt_text": "有人问我何年住，坐久才方省得来。门外碧桃亲手种，春光二十度花开。", "ctrl_text": "七言绝句"}
{"src_text": "绝句八首 其二", "tgt_text": "年老安居养病身，日高犹自未逢人。怕寒起坐烧松火，一曲樵歌隔坞春。", "ctrl_text": "七言绝句"}
{"src_text": "绝句八首 其三", "tgt_text": "玉堂银烛笙歌夜，金谷罗帏富贵家。争似道人茅屋里，一天晴月晒梅花。", "ctrl_text": "七言绝句"}
{"src_text": "绝句八首 其四", "tgt_text": "田地无尘长不扫，柴门有客叩方开。雪晴斜月侵檐冷，梅影一枝窗上来。", "ctrl_text": "七言绝句"}
{"src_text": "重登秋月楼", "tgt_text": "病力苏新雨，登楼看夕阳。岸移江市远，洲接柘园长。村晚烟催暝，水阴云送凉。客中情味熟，随地得相忘。", "ctrl_text": "五言律诗"}
{"src_text": "又", "tgt_text": "抖擞天目蒲花团，摩挲铁脊冰霜寒。豪来意气隘湖海，归思浩荡如奔湍。樟阴楼殿曲江曲，听钟听雨吟灯残。此时会有会心处，倾倒客路情怀看。", "ctrl_text": "七言律诗"}
{"src_text": "次韵送古潜县宰", "tgt_text": "解印遄归意若何，山人长忆旧相过。词锋稍见禅机熟，案牍不如吟卷多。花雨听莺春满酒，柳风回马月摇波。赏心乐事皆勋业，留与溪翁溪女歌。", "ctrl_text": "七言律诗"}
{"src_text": "径山送瑰上人归吴门", "tgt_text": "吴门长想是吾州，城北城南半旧游。佛塔分标林野寺，客帆飞绕市河楼。送君忽觉襟期动，老我难忘脚债酬。七十二峰看橘柚，买舟重约太湖秋。", "ctrl_text": "七言律诗"}
{"src_text": "送乡僧昱晓林 其一", "tgt_text": "海雨吹花雪作堆，那时敲我竹门开。自怜水国三千里，也有乡僧问路来。", "ctrl_text": "七言绝句"}
{"src_text": "登茅山天市坛四首 其二", "tgt_text": "白云剪作瑶坛雪，寒旭蒸开玉洞花。山北山南看更好，炊烟朵朵是仙家。", "ctrl_text": "七言绝句"}
{"src_text": "登茅山天市坛四首 其三", "tgt_text": "一片松林又一宫，开门面面看茅峰。意行恍惚庐山路，归饭僧分上下钟。", "ctrl_text": "七言绝句"}
{"src_text": "登茅山天市坛四首 其四", "tgt_text": "郭仙清夜扣舷时，万籁秋笙月一池。千载谁传灵凤曲，羽童吟作步虚词。", "ctrl_text": "七言绝句"}
{"src_text": "湖村庵即事 其一", "tgt_text": "日度斜塘水气昏，石桥高柳对柴门。霜风搅树叶如雨，忽见一帆来远村。", "ctrl_text": "七言绝句"}
{"src_text": "师子林即景 其一", "tgt_text": "鸟啼花笑屋西东，柏子烟青芋火红。人道我居城市里，我疑身在万山中。", "ctrl_text": "七言绝句"}
{"src_text": "师子林即景 其五", "tgt_text": "卧云冷室睡魔醒，残漏声声促五更。一梦又如过一世，东方日出是来生。", "ctrl_text": "七言绝句"}
{"src_text": "示门人偈", "tgt_text": "轻烟薄雾实难描，更有何人手段饶。惊起暮天沙上雁，双双飞去上云霄。", "ctrl_text": "七言绝句"}
{"src_text": "示本果尼", "tgt_text": "一花开发众花鲜，花谢菩提果自圆。肯向给孤林下坐，清香拂拂满祗田。", "ctrl_text": "七言绝句"}
{"src_text": "示徒 其一", "tgt_text": "安然坐定困茫茫，滞寂沉空正念忘。未待放参閒杂话，可怜空度好时光。", "ctrl_text": "七言绝句"}
{"src_text": "示徒 其二", "tgt_text": "四肢轻健好参禅，大道何曾薄少年。七岁黄梅人未老，归来松柏已苍然。", "ctrl_text": "七言绝句"}
{"src_text": "赞释迦出山相", "tgt_text": "众生未度出云霞，一见明星眼底砂。大地雪山春色转，人间何必见拈花。", "ctrl_text": "七言绝句"}
{"src_text": "题山水画", "tgt_text": "待渡见孤舟，穿林望高阁。雨馀泉脉动，日照岩光薄。闭户茅屋深，汲水松花落。回首白云间，两人相对酌。", "ctrl_text": "五言律诗"}
{"src_text": "万顷云亭", "tgt_text": "浮云海上来，西横太湖过。散彩涵秋汀，垂阴入虚坐。日照天影移，风吹浪纹破。开窗绿树间，何人读书卧。", "ctrl_text": "五言律诗"}
{"src_text": "白鹤观", "tgt_text": "幽径松竹深，人行阴露滴。独犬下阶眠，一妪当户绩。旌幢高殿闭，钟磬虚堂寂。道士不相逢，蛛丝悬素壁。", "ctrl_text": "五言律诗"}
{"src_text": "衢江舟中怀江实夫", "tgt_text": "仰止烂柯山，故人渺何许。行舟不可舣，回首重延伫。凉风吹客衣，秋树湿残雨。多情双鹭鸶，翩翩向洲渚。", "ctrl_text": "五言律诗"}
{"src_text": "咏尘", "tgt_text": "氛氲随骑集，散漫随风度。似雾暗津楼，连云隐郊树。渐迷乌几色，已失京衣素。嗟予南北人，长年事行路。", "ctrl_text": "五言律诗"}
{"src_text": "拟古 其二", "tgt_text": "娉娉闺中女，天质知自爱。空怀蘋藻心，日月苦行迈。蹇修意良勤，迟迟如有待。未嫁庸何伤，失良将重悔。", "ctrl_text": "五言律诗"}
{"src_text": "江村苦雨", "tgt_text": "雨脚何时住，江流逐日深。一寒违众务，百虑集归心。夕景含饥色，春光堕积阴。去年携酒处，月满杏花林。", "ctrl_text": "五言律诗"}
{"src_text": "桃花渡", "tgt_text": "江上青青杨柳枝，人家万竹闭柴扉。春风应候花争发，社雨生寒燕未归。半树木兰依岸绿，一行鸂鶒背人飞。濯缨空忆沧浪思，不及渔郎有钓矶。", "ctrl_text": "七言律诗"}
{"src_text": "岳中寄何平子", "tgt_text": "春风绿草遍天涯，恨杀王孙不到家。在晋有人书甲子，避秦无地种桃花。世途多险千金散，心事难凭两鬓华。何日脱身尘网外，好从仙客炼丹砂。", "ctrl_text": "七言律诗"}
{"src_text": "送砥平石过天竺兼简邓善之", "tgt_text": "闻说西湖也自怜，君行更是早春天。六桥水暖初杨柳，三竺山深未杜鹃。旧壁苔生寻旧刻，新岩茶熟试新泉。城中诸友须相觅，西蜀遗儒解草玄。", "ctrl_text": "七言律诗"}
{"src_text": "蒲剑", "tgt_text": "三尺亭亭古太阿，舞风裁断一川波。长挢有影蛟龙误，流水无声日夜磨。两岸带烟生杀气，五更弹雨杂渔歌。萧萧只恐秋风至，乱剉锋芒恨更多。", "ctrl_text": "七言律诗"}
{"src_text": "落叶", "tgt_text": "秋庭昼无人，落叶自满地。端居观物化，人生亦如寄。朝闻鸣蝉悲，夕已见其蜕。岁晏共萧条，临风发长喟。", "ctrl_text": "五言律诗"}
{"src_text": "代答邵农", "tgt_text": "农父跽且言，兵后常凶年。军中有牛犊，原上多莱田。为农敢劳力，丰歉固在天。陇头麦青青，马食不敢鞭。", "ctrl_text": "五言律诗"}
{"src_text": "寄友人", "tgt_text": "相别岂不易，相见良独难。迢迢白云城，渺渺羊角山。梦长觉道远，迹滞愁春残。知音况何许，取琴为谁弹。", "ctrl_text": "五言律诗"}
{"src_text": "怀醉愚翁 其一", "tgt_text": "天地无秋风，白发何从生。由来豪杰士，有志竟何成。玄台一朝闭，窅窅不复明。惟馀松桂月，照彻古今情。", "ctrl_text": "五言律诗"}
{"src_text": "怀醉愚翁 其二", "tgt_text": "死者不复生，知己难再得。所以伯牙琴，破之不自惜。落月转林坳，惊鹘堕如掷。入室聊就眠，蛩语闻四壁。", "ctrl_text": "五言律诗"}
{"src_text": "桃李吟", "tgt_text": "我为桃李吟，声调一何苦。昨日满园花，今朝半尘土。桃李不长春，苦调难再陈。君看道旁妇，昔日朱门人。", "ctrl_text": "五言律诗"}
{"src_text": "钓丝风", "tgt_text": "短发冷飕飕，倚阑初下钩。閒来片水外，轻弄一痕秋。浅拂芦花乱，低分柳影浮。烟波清梦远，吹不到公侯。", "ctrl_text": "五言律诗"}
{"src_text": "春思", "tgt_text": "一春长作客，连日苦多风。野树凄迷绿，檐花黯淡红。愁随诗卷积，囊与酒樽空。巢燕如相识，频来草舍中。", "ctrl_text": "五言律诗"}
{"src_text": "秋晚", "tgt_text": "一曲菱波断，西风吹鬓鬟。秋随荷叶老，人到菊花閒。鸟弄疏烟外，风明落照间。南山有清气，相对自怡颜。", "ctrl_text": "五言律诗"}
{"src_text": "除夜与邬进德", "tgt_text": "客里冬将尽，惟君数见亲。可怜今夜雨，同作异方人。腊酒无乡味，征衫有客尘。毋劳话岑寂，明日又逢春。", "ctrl_text": "五言律诗"}
{"src_text": "岳阳楼待渡", "tgt_text": "楚水凝千里，湘云隔万层。城高秋浦月，星杂夜船灯。旅况天谁管，年光雁可凭。殷勤淡山色，相送过巴陵。", "ctrl_text": "五言律诗"}
{"src_text": "有怀袁季源", "tgt_text": "江楼深夜倚，凉入鬓萧萧。人隔东西浙，心随早晚潮。风高孤月晕，河澹万星摇。欲寄今宵意，新鸿不可招。", "ctrl_text": "五言律诗"}
{"src_text": "渊明画像", "tgt_text": "无钱犹爱菊，有酒即横琴。万石醉不了，一名閒到今。径松存老节，门柳积秋阴。人画归来像，谁传归去心。", "ctrl_text": "五言律诗"}
{"src_text": "夜夜曲", "tgt_text": "玉窗结怨歌幽独，弦绝鸾胶几时续。铜龙漏促春夜长，冷雨酸风乱心曲。閒薰翠被郁金香，拂拭绣枕屏山绿。飞飞乳燕归复迟，寂寞流苏帐前烛。", "ctrl_text": "七言律诗"}
{"src_text": "苏小小歌", "tgt_text": "东流水底西飞鱼，衔得钱唐纹锦书。几回错认青骢马，著处閒乘油壁车。鹦鹉杯残春树暗，葡萄衾冷夜窗虚。莲子种成南北岸，苦心相望欲何如。", "ctrl_text": "七言律诗"}
{"src_text": "春晓行", "tgt_text": "梦魂短短春宵残，喈喈鸡语催征鞍。东方彷佛淡烟晓，柳露细拂征衫寒。僮仆前行指予路，那个长亭经某处。离情莽莽不分明，黯澹孤村半烟树。", "ctrl_text": "七言律诗"}
{"src_text": "清明日", "tgt_text": "万花正开风雨恶，晓起新晴花正落。老夫未起失芳期，赏心但觉随年薄。今年花落明年开，去年看花人不来。死生荣悴俱可哀，绿阴满地成苍苔。", "ctrl_text": "七言律诗"}
{"src_text": "江南曲", "tgt_text": "风凄露冷江南岸，瑟瑟寒波秋练练。采莲歌断红云空，蘋叶芦花结新怨。鸳鸯鸂鶒俱可怜，相呼相倚沙觜眠。白头渔父摇苍烟，一双飞上枯树巅。", "ctrl_text": "七言律诗"}
{"src_text": "和王守之断肠曲", "tgt_text": "桃花夹堤春水滑，棹歌三叠行舟发。行舟去去东复西，几度桃花二三月。花前一别一回老，相思日多欢乐少。君重黄金轻别离，黄金买得少年时。", "ctrl_text": "七言律诗"}
{"src_text": "赋得金盘露送宋显夫佥事之山南", "tgt_text": "凤城仙客来扬州，便当解此千金裘。丹丘夜出玛瑙瓮，洞庭春泛瑶华舟。看花路入竹西寺，吹箫人倚桥边楼。船头对月且独饮，锦袍明日金陵游。", "ctrl_text": "七言律诗"}
{"src_text": "寄雪窦寺生书记", "tgt_text": "清泉白芦八月秋，宽鞋瘦策十日游。石床风冷夜不寐，冰丝绕指白雪流。身名杳杳云间鹄，世事纷纷蕉下鹿。雨晴春暖即相寻，千尺岩头看飞瀑。", "ctrl_text": "七言律诗"}
{"src_text": "香奁八咏 其一 翠袖啼痕", "tgt_text": "石竹绣罗双袂单，绮窗日暮笼轻寒。秋波滉漾落铅水，相思几点春斑斑。脂浓粉腻半尘土，玉臂娇柔懒轻举。东风十日吹不乾，六曲阑边海棠雨。", "ctrl_text": "七言律诗"}
{"src_text": "香奁八咏 其二 黛眉颦色", "tgt_text": "落花雨歇春日西，杨柳锁烟莺乱啼。玉人缄恨不能语，两蛾对蹙春山低。离愁一味如尝胆，额上兰煤香半减。风流京兆知不知，他日归来看浓淡。", "ctrl_text": "七言律诗"}
{"src_text": "香奁八咏 其三 月奁匀面", "tgt_text": "扬州青铜出深井，粉绵拂拭冰光冷。妆楼笋指揉红玉，素娥飞出娇相并。樱唇敛气不敢呵，脂浓粉淡劳揩磨。双鸾掩罢出门去，一阵落花红雨过。", "ctrl_text": "七言律诗"}
{"src_text": "香奁八咏 其四 水盆沐发", "tgt_text": "井花满注玻瓈绿，一片春澌瑩如玉。晴窗解下十八鬟，三尺青丝漾寒渌。兰膏洗尽香腻消，满手绿苔新带潮。露蝉翅湿飞不起，花雾晓收红日高。", "ctrl_text": "七言律诗"}
{"src_text": "香奁八咏 其五 绣床凝思", "tgt_text": "碧纱如雾针如芒，茜红绒索三尺长。越罗幅宽金缕细，绿波飞起双鸳鸯。匿兰含蕙春无语，一寸柔肠千万绪。青鸾锦字期不来，恨满城南杏花雨。", "ctrl_text": "七言律诗"}
{"src_text": "香奁八咏 其六 金钱卜欢", "tgt_text": "宝猊爇香蟠紫烟，玉葱拈出双团圆。春心一点怕人识，举头暗语苍苍天。欲掷未掷还再祝，声动瓠犀三十六。小桃开后是归期，分付阴阳莫翻覆。", "ctrl_text": "七言律诗"}
{"src_text": "香奁八咏 其七 香尘春迹", "tgt_text": "七宝方床冰漾洁，软粉半铺紫檀屑。凌波小袜晓痕轻，一钩浅印纤纤月。金莲衬步身欲浮，雁沙踏破春应羞。赢得纤腰柳枝瘦，珍珠百斛知谁收。", "ctrl_text": "七言律诗"}
{"src_text": "香奁八咏 其八 霜杵秋声", "tgt_text": "青娥筛空冰粉乾，石光如镜歊清寒。更长月白响不绝，碧梧惊起双栖鸾。堂上阿姑身未煖，千音万韵劳玉腕。要使离人枕上听，凭仗西风莫吹断。", "ctrl_text": "七言律诗"}
{"src_text": "香奁曲 其一", "tgt_text": "与君生别离，朱帘长不开。春风故相撩，燕子双归来。", "ctrl_text": "五言绝句"}
{"src_text": "香奁曲 其三", "tgt_text": "昨夜海棠花，睡足西窗雨。春梦若无凭，知在阿谁处。", "ctrl_text": "五言绝句"}
{"src_text": "香奁曲 其四", "tgt_text": "下阶拜新月，空庭夜如水。相思隔千里，未有团圆意。", "ctrl_text": "五言绝句"}
{"src_text": "香奁八咏 其一 金盆沐发", "tgt_text": "一片香云湿不飞，翠光浮动影娥池。盈盈蝉翅含风冷，剪剪鸦翎带雨垂。泉沫乱跳珠错落，指尖微露玉参差。妆成倦把阑干倚，滑堕金钗不自知。", "ctrl_text": "七言律诗"}
{"src_text": "香奁八咏 其二 月奁匀面", "tgt_text": "春尽花枝瘦几分，晓妆不觉暗销魂。羞娥谩自横眉黛，薄粉何由掩泪痕。青岁不留人易老，翠鸾飞去影空存。愁来拍塞成长叹，嘘得清光惨欲昏。", "ctrl_text": "七言律诗"}
{"src_text": "香奁八咏 其三 玉颊啼痕", "tgt_text": "愁思无心整玉容，几番花下立东风。渍残娇靥娟娟翠，界破蜂黄缕缕红。罗袂揾时香欲溢，春纤抹处晕微融。小环欲解人憔悴，笑指梨花暮雨中。", "ctrl_text": "七言律诗"}
{"src_text": "香奁八咏 其四 黛眉颦翠", "tgt_text": "闷拽罗裙下玉除，小桃花下立踟蹰。几分春色伤心处，一点梅酸溅齿初。山蹙空青浑欲暝，柳缄寒绿未全舒。龙沙北睇三千里，倚遍阑干思有馀。", "ctrl_text": "七言律诗"}
{"src_text": "香奁八咏 其五 芳尘春迹", "tgt_text": "按舞霓裳点拍频，紫鸾箫底步香尘。故将罗袜双钩玉，踏破红云一片春。残月淡笼烟漠漠，并鸳交卧水粼粼。莫教燕子衔将去，留向东风拟洛神。", "ctrl_text": "七言律诗"}
{"src_text": "香奁八咏 其六 云窗秋梦", "tgt_text": "桂花香冷夜沈沈，睡熟银屏小凤衾。杳杳不辞湘水远，悠悠直过楚云深。红椒树底鸳鸯比，黄叶风前蟋蟀吟。预报砧声莫惊觉，暂容摅尽别离心。", "ctrl_text": "七言律诗"}
{"src_text": "香奁八咏 其七 绣床凝思", "tgt_text": "绿窗人静昼厌厌，抛却金针懒再拈。香脸托残红一线，黛眉颦蹙翠双尖。愁如乱絮随风落，恨似飞花带雨粘。小玉谩将帘幕捲，忍看双燕拂雕檐。", "ctrl_text": "七言律诗"}
{"src_text": "香奁八咏 其八 金钱卜欢", "tgt_text": "宝鸭香飘篆缕浮，金钱倒掷思悠悠。云边昨夜闻归雁，花外何时听紫骝。幸得如期犹慰意，若为归晚更添愁。无凭莫似檐前鹊，几度空教倚画楼。", "ctrl_text": "七言律诗"}
{"src_text": "春昼", "tgt_text": "溪水摇光动綵墙，云山倒影蘸霞觞。一庭芳树清阴薄，千尺游丝白日长。风细柳塘莺语滑，泥融花径燕飞忙。乾坤俯仰窥难尽，花柳无私种种香。", "ctrl_text": "七言律诗"}
{"src_text": "潮", "tgt_text": "一痕初见海门生，顷刻长驱作怒声。万马笑围天鼓碎，六鳌翻背雪山倾。远朝魏阙心犹壮，直到严滩势始平。寄语吴儿休踏浪，天吴罔象正纵横。", "ctrl_text": "七言律诗"}
{"src_text": "梅", "tgt_text": "罗浮谁写梦中春，便觉芳香暗袭人。不整缟衣风外舞，水边来倩为传神。蛾眉淡扫玉纤纤，碧海春浓酒正酣。青羽无端啼月溶，令人日夜忆江南。", "ctrl_text": "七言律诗"}
{"src_text": "泪", "tgt_text": "獭髓空劳补旧痕，离筵歌罢忽沾巾。半江湘竹斑斑雨，三月杨花点点春。字湿锦机啼戍妇，珠明绡室泣鲛人。琵琶滴罢情深处，洗尽青衫几掬尘。", "ctrl_text": "七言律诗"}
{"src_text": "武昌南楼", "tgt_text": "鹦鹉洲边舣客舟，宪君邀我上南楼。胡床老子三更月，铁笛仙人一曲秋。流水白云吴夏口，西风黄鹤晋矶头。如今尽属王孙草，添得江南几许愁。", "ctrl_text": "七言律诗"}
{"src_text": "送人归天台", "tgt_text": "君去丹山伴赤霞，忍分书剑各天涯。交情十载共为客，归梦几番同到家。一路暖云蒸药气，半溪流水引桃花。金庭好问长生诀，莫待秋风两鬓华。", "ctrl_text": "七言律诗"}
{"src_text": "红梅", "tgt_text": "醉卧西湖处士家，梦回惟见赤城霞。纵然冷艳随春变，依旧疏枝映日斜。姑射冰姿凝绛蜡，罗浮雪骨换丹砂。北人惯在江南住，犹说前村有杏花。", "ctrl_text": "七言律诗"}
{"src_text": "猫", "tgt_text": "觅得狸奴太有情，乌蝉一点抱唇生。牡丹架暖眠春昼，薄荷香浓醉晓晴。分唾掌中频洗面，引儿窗下自呼名。溪鱼不惜朝朝买，赢得书斋夜太平。", "ctrl_text": "七言律诗"}
{"src_text": "过洞庭", "tgt_text": "玉箫吹老洞庭波，一夜湘君白发多。醉后不知天在水，满船清梦压星河。", "ctrl_text": "七言绝句"}
{"src_text": "都中寒食", "tgt_text": "芳草青青湖上路，少年游冶不知回。烟花一望春无尽，云水相参雨欲来。夕浪放船重听乐，天风吹酒独登台。看图万里逢寒食，车马倾城起暮埃。", "ctrl_text": "七言律诗"}
{"src_text": "碧筒酒", "tgt_text": "擎波老干折苍璚，酣饮何如吸海鲸。象鼻捲冰收玉醴，翠盘承露落金茎。几丝香溜葡萄滑，九窍春浓琥珀倾。莫恋醉乡心更苦，独醒衣上为谁清。", "ctrl_text": "七言律诗"}
{"src_text": "绿阴", "tgt_text": "万紫千红梦已休，眼中惊见翠光浮。数声啼鸟无寻处，几度斜阳不入楼。润透琴书浑欲雨，凉生衣袂已先秋。此时蒲柳还多感，莫遣西风一夜愁。", "ctrl_text": "七言律诗"}
{"src_text": "汉武帝", "tgt_text": "万户千门禁漏迟，建章花发锦成帏。瑶池有信青鸾至，金屋无人白燕飞。风起轮台春寂寂，露零仙掌月辉辉。楼前箫鼓繁华梦，汾上年年只雁归。", "ctrl_text": "七言律诗"}
{"src_text": "唐明皇", "tgt_text": "太平风月属三郎，羯鼓声中思转长。天子锦缠娱虢国，贵妃音律教宁王。人归巫峡山空在，花落温泉水更香。谁信蓬莱青鸟使，回来无语怨渔阳。", "ctrl_text": "七言律诗"}
{"src_text": "乙未二月十九日喜雪适间道有赍至托克托太师出征诏因赋", "tgt_text": "纷纷朔雪南飞夜，万里山河总汉朝。铁马渡江春阵合，玉龙吹海曙光摇。中天气正妖氛豁，南国春深瘴疠消。最喜天威行肃杀，布衣无分乐渔樵。", "ctrl_text": "七言律诗"}
{"src_text": "送许鲁斋归山", "tgt_text": "语相累累入省闱，先生何事独西归。心随道隐贫非病，老得身閒古亦稀。行色一杯燕市酒，春风二月楚山薇。到家已及蚕生日，布谷催耕陇麦肥。", "ctrl_text": "七言律诗"}
{"src_text": "送复上人游吴", "tgt_text": "二月钟陵花满烟，袈裟东上木兰船。地浮彭蠡江声转，山入姑苏海气连。千里从师应未晚，五湖为客谩多年。遥知后夜相思处，坐看中天好月圆。", "ctrl_text": "七言律诗"}
{"src_text": "寄道士甘益谦", "tgt_text": "梅花满树雪晴初，短发经秋不奈梳。匣拂绿尘看古剑，朱研清露勘残书。霜寒楚岫猿声远，月冷秦关雁影疏。却忆道人无一事，紫云深处好楼居。", "ctrl_text": "七言律诗"}
{"src_text": "江州庾楼", "tgt_text": "宿鸟归天尽，浮云薄暮开。淮山青数点，不肯过江来。", "ctrl_text": "五言绝句"}
{"src_text": "水仙花 其一", "tgt_text": "海上三山璧月明，人间谁识许飞琼。秋风吹上青鸾背，未散天香与素英。", "ctrl_text": "七言绝句"}
{"src_text": "水仙花 其二", "tgt_text": "明月珠衣翡翠裳，冰肌玉骨自清凉。不随王母瑶池去，来侍维摩病几旁。", "ctrl_text": "七言绝句"}
{"src_text": "山峡图", "tgt_text": "萧萧十二峰前路，月落猿啼霜外树。半夜谁家上水船，竹枝歌入瞿塘去。", "ctrl_text": "七言绝句"}
{"src_text": "偶书", "tgt_text": "锦衣公子马如龙，射雁归来半醉中。过尽好春浑不管，扬鞭閒弄柳花风。", "ctrl_text": "七言绝句"}
{"src_text": "春日杂咏", "tgt_text": "东风帘幕半尘埃，歌舞台空昼不开。试问双飞新燕子，今年社日为谁来。", "ctrl_text": "七言绝句"}
{"src_text": "秋思", "tgt_text": "雁落西风字字沈，嫩凉偷入藕花心。眼前多少关心事，付与寒螀彻夜吟。", "ctrl_text": "七言绝句"}
{"src_text": "苏李泣别图", "tgt_text": "我去君留可奈何，明朝烟雨隔关河。当年胡妇分携处，想见中郎泪更多。", "ctrl_text": "七言绝句"}
{"src_text": "关山风雨图", "tgt_text": "山雨凝寒气不开，江涛拍岸雪成堆。渔翁惯识风波恶，天际孤舟已早回。", "ctrl_text": "七言绝句"}
{"src_text": "寄余承庆", "tgt_text": "衮衮红尘客未归，秋风吹老芰荷衣。几回欲寄相思字，不见潇湘一雁飞。", "ctrl_text": "七言绝句"}
{"src_text": "赠月经历", "tgt_text": "杨柳丝丝不系鞍，送君容易别君难。遥知今夜相思处，人隔关山月正寒。", "ctrl_text": "七言绝句"}
{"src_text": "因官伐松", "tgt_text": "大夫去作栋梁材，无复清阴护绿苔。只恐江头明月夜，误他千里鹤归来。", "ctrl_text": "七言绝句"}
{"src_text": "感事 其一", "tgt_text": "雪花如席朔云低，一曲琵琶泪满衣。山色似眉江似练，何时明月送将归。", "ctrl_text": "七言绝句"}
{"src_text": "感事 其二", "tgt_text": "归来江令头空白，远道金山泪暗垂。关月自低霜自落，樽前莫唱鹧鸪词。", "ctrl_text": "七言绝句"}
{"src_text": "初夏", "tgt_text": "半清半和白昼长，似无似有绿阴香。儿童刻竹记新笋，一夜风吹一尺强。", "ctrl_text": "七言绝句"}
{"src_text": "次范药庄韵", "tgt_text": "家近西湖六月凉，兰舟桂醑芰荷裳。海门潮上波涛壮，天竺风来草木香。今日悲秋哦楚些，他年著论辨吴亡。君才位置闻人说，宜在诗仙七宝床。", "ctrl_text": "七言律诗"}
{"src_text": "送傅若金之京", "tgt_text": "御堤垂柳拂烟轻，二月都门听早莺。曙色遥连鳷鹊观，春光欲满凤凰城。河东词赋称扬子，洛下才名重贾生。圣主求贤方似渴，祗应骑马入承明。", "ctrl_text": "七言律诗"}
{"src_text": "元旦奉陪虞阁老仙盖山行香次韵", "tgt_text": "六龙扶日上遥空，玉殿春晴瑞雪融。华盖天光双阙近，蓬莱云气九霄通。仙童仗引浮丘伯，野老门迎太史公。却忆御前催草诏，几回朝罢大明宫。", "ctrl_text": "七言律诗"}
{"src_text": "仙游山道士余岫云为虞公于华盖山作黄茅冈隐居喜而有赋承命次韵 其一", "tgt_text": "曾谒朱衣拱帝关，故辞黄阁老人间。鼎湖梦断龙髯远，辽海归来鹤羽閒。教种芝田经雨过，看锄药圃带云还。绝怜此日都忘世，浑似当年未出山。", "ctrl_text": "七言律诗"}
{"src_text": "仙游山道士余岫云为虞公于华盖山作黄茅冈隐居喜而有赋承命次韵 其二", "tgt_text": "名山自昔伏龙冈，胜地今为卧鹿场。无复仙人飞羽驾，还闻学士结茆堂。晴岚蔽日云当户，阴瀑冷风雪满床。已喜閒居亲紫盖，不妨幽梦隔奎章。", "ctrl_text": "七言律诗"}
{"src_text": "登汴梁城", "tgt_text": "天上曾闻玉辇过，金城千里带黄河。凤凰一去蓬莱苑，雁鹜群飞太液波。灯火楼台空市井，风云冠盖尽丘阿。惟馀画角声中调，犹是流沙碛里歌。", "ctrl_text": "七言律诗"}
{"src_text": "汴梁朝元宫留宿", "tgt_text": "宋家天子朝元阁，南内宫中太乙坛。五夜星辰金榜动，九天风露玉阶寒。朱衣鱼鬣迎笙鹤，绛节龙光引佩鸾。八骏不归辽海驾，步虚空绕紫云端。", "ctrl_text": "七言律诗"}
{"src_text": "送危太朴还京", "tgt_text": "九重阊阖启朱扉，宫树阴阴昼漏稀。东观日华浮象阙，上方云气动龙旂。平明玉殿传宣入，薄暮金门待诏归。最说相如才调逸，赋成三署有光辉。", "ctrl_text": "七言律诗"}
{"src_text": "宴秦公子宅赠女乐崔供奉", "tgt_text": "曾缘玉貌侍君王，供奉金门第一行。歌动綵云飞阁道，舞回花月度宫墙。城头夜咽铜龙水，帐里春消宝鸭香。今日还闻天上曲，休辞烂醉紫霞觞。", "ctrl_text": "七言律诗"}
{"src_text": "寄寿杨鍊师 其一", "tgt_text": "绛阙珠宫天上开，丹梯石磴日边回。九芝照夜通云户，八桂传秋近露台。鹤驾邀将王母至，凤笙迎得上元来。仙家别有长生术，不用金茎注玉杯。", "ctrl_text": "七言律诗"}
{"src_text": "寄寿杨鍊师 其二", "tgt_text": "仙人骑鹤五云边，来往芙蓉访九仙。翠壁丹崖常近日，朱楼画阁半侵天。香风吹动千岩树，甘雨流成百道泉。但得飞行凌倒景，应从辟谷学长年。", "ctrl_text": "七言律诗"}
{"src_text": "送镜上人往庐山", "tgt_text": "云满袈裟月满船，匡庐何处定安禅。屏风九叠啼猿里，瀑布千寻度鸟边。林下翻经依宝树，花间洗钵踏金莲。虎溪若见陶居士，不说高僧惠远贤。", "ctrl_text": "七言律诗"}
{"src_text": "送张仲友之京", "tgt_text": "丹凤朱城插碧霄，九门春色望中遥。花明玉殿红千树，柳拂金河翠万条。皇子日边来戏马，美人天上坐吹箫。两都未进相如赋，空想观光愧圣朝。", "ctrl_text": "七言律诗"}
{"src_text": "同王元徵宴陆仲开宅", "tgt_text": "吴中花月为谁浓，醉杀松江陆士龙。綵槛春风围芍药，画帘秋水对芙蓉。归时粉黛佳人拥，行处轩车上客从。不惜千金将宴乐，华堂日暮起歌钟。", "ctrl_text": "七言律诗"}
{"src_text": "汉宫春望", "tgt_text": "桂馆兰宫锁翠苔，九重春色望中回。水晶别殿参差起，云母重屏次第开。帝子骐驎天上至，仙人鸾鹤日边来。内官进得霓裳曲，敕赐周南献寿杯。", "ctrl_text": "七言律诗"}
{"src_text": "题故太子少傅翰林承旨李野斋幽居图", "tgt_text": "车盖归来托远林，鲁山崷崒鲁原深。渔樵相识频分席，宾客时过共赐金。百岁仪刑犹近古，五朝文物至于今。披图想见登临地，松满徂徕起夕阴。", "ctrl_text": "七言律诗"}
{"src_text": "赠升龙观主", "tgt_text": "榻前亲制先生号，赐与江南谢舜咨。太华雪开天使下，少微星动史官知。龙飞沧海留珠树，虎卧丹房守玉芝。圣主无为千万寿，更应筑馆候安期。", "ctrl_text": "七言律诗"}
{"src_text": "别国史院敕峰石", "tgt_text": "秋雨莓苔数丈身，文章曾见百年人。吁嗟一代兴王盛，付托诸公制作新。坰野有诗皆在鲁，泰山无刻更先秦。凤麟一去无消息，空使驽骀愧后尘。", "ctrl_text": "七言律诗"}
{"src_text": "题暖翠亭", "tgt_text": "老去惟思卧白云，一亭万竹喜初闻。波回晓日鸳鸯并，沙散晴烟翡翠分。把钓左泉归卫女，乘舟北渚望湘君。谁能独采薇盈袖，却道高寒思不群。", "ctrl_text": "七言律诗"}
{"src_text": "雨华台", "tgt_text": "漠漠平芜碧，萧萧乱叶红。褰衣上危石，欹帽立西风。日月奔驰外，江山感慨中。他乡对零落，那放酒杯空。", "ctrl_text": "五言律诗"}
{"src_text": "送钦上人游钱唐", "tgt_text": "淮南来往熟，惟我最相知。年少坚持律，心空不废诗。春泉閒听处，野寺独归时。遥想猿啼夜，悬灯话所思。", "ctrl_text": "五言律诗"}
{"src_text": "题西湖亭子寄徐复初简校", "tgt_text": "芙蓉花开一万顷，钱塘最好是湖边。晓风得酒更留月，春水到门还放船。笙引凤凰天上曲，赋裁鹦鹉座中贤。令人却忆徐公子，深阁焚香日晏眠。", "ctrl_text": "七言律诗"}
{"src_text": "读文山集", "tgt_text": "三百馀年乐育恩，晚从科目得斯人。崎岖岭海期年国，零落毡毛万死身。诸葛未亡犹有汉，包胥欲泣更无秦。挑灯慷慨歌梁甫，鬓发萧森啜鬼神。", "ctrl_text": "七言律诗"}
{"src_text": "送钱伯全上春官", "tgt_text": "云间荐鹗起翩翩，瑞世文章得共传。白璧双成全肉好，青钱万选中方圆。九天宫阙龙飞日，率土衣冠虎拜年。擢第大廷归馆阁，细图王会续新篇。", "ctrl_text": "七言律诗"}
{"src_text": "奉赠绍兴总管王叔能", "tgt_text": "蓬莱高压水精宫，牧守清明似范公。绿野犁锄春雨外，画船箫鼓夕阳中。堤防地设三江险，楼阁天开七郡雄。珍重能文王博士，为磨贞石纪丰功。", "ctrl_text": "七言律诗"}
{"src_text": "过庐山", "tgt_text": "斜阳淡淡柳依依，立马桥边客去迟。昼锦已成蝼蚁梦，夜台应愧鹡鸰诗。薄荐豆粥无传法，蒲扇桃笙有贱时。千载孝标裙帔恨，凭谁笺示故人知。", "ctrl_text": "七言律诗"}
{"src_text": "寄玉笋刘师服道士", "tgt_text": "玉笋峰头玉作人，梅花坛下读丹经。晓分露水洗明月，夜扫云洲拾落星。海舄近传凫径度，泉琴误许鹤同听。何当谢却尘中鞅，共倚松根斸茯苓。", "ctrl_text": "七言律诗"}
{"src_text": "题马元德知州华山春晓图", "tgt_text": "三峰列金精，层厓丽璇霄。地高万灵会，日出诸山朝。松阴停鹤驭，花间闻凤箫。独寻希夷叟，相与谈逍遥。", "ctrl_text": "五言律诗"}
{"src_text": "春日感兴", "tgt_text": "春风庭院柳吹花，暗度流年感物华。百斛水香鱼有子，画梁灰冷燕无家。春愁烂熳来难遣，午梦飘萧去莫遮。欲汎曲江陪旧宴，浪船摇曳晚川斜。", "ctrl_text": "七言律诗"}
{"src_text": "次毛楚实韵", "tgt_text": "声誉无闻五十前，一身为客动经年。纱帷授业花生眩，银烛抄书雪满颠。晴树画图开晓日，暮林楼阁倚春天。畏人风雨时时有，神剑那应久蛰渊。", "ctrl_text": "七言律诗"}
{"src_text": "长江万里图", "tgt_text": "万里澄空一叶舟，披图忽忆少年游。落霞孤鹜洪都晚，明月清风赤壁秋。有客吹箫寻故垒，何人击楫誓中流。浪淘不尽英雄恨，都把兴亡付白鸥。", "ctrl_text": "七言律诗"}
{"src_text": "题定海七塔寺", "tgt_text": "塔影参差倚殿庭，好山晴涌屋头青。土龙刳目潭波息，药草成金藏佛灵。白鸟破烟江树晓，黑鼍吹雨海云腥。禅房似隔人间世，一榻松风昼掩扃。", "ctrl_text": "七言律诗"}
{"src_text": "次友人感兴", "tgt_text": "常期冠冕治朝臣，岂意天戈老此身。耿耿泉阿埋地底，盈盈牛女隔天津。谁怜潦倒长为客，自惜娉婷不嫁人。寓迹城闉聊自适，琴床书几净无尘。", "ctrl_text": "七言律诗"}
{"src_text": "中秋对月", "tgt_text": "十年对月干戈里，忍向樽前更浩歌。月满又逢新节序，影微难验旧山河。霓裳犹记开元曲，桂籍空怀进士科。矫首广寒宫阙近，欲将消息问姮娥。", "ctrl_text": "七言律诗"}
{"src_text": "咸阳怀古", "tgt_text": "咸阳秋色草离离，千古愁云锁翠微。黄犬已亡秦鹿失，白蛇初断汉龙飞。烟消故国空流水，树老荒城自落晖。应是骊山九泉下，死魂犹望采芝归。", "ctrl_text": "七言律诗"}
{"src_text": "题九灵山房图", "tgt_text": "梦里乡山十载违，丹青咫尺是耶非。墨池新水春还满，书阁晴云晚更飞。张翰见几先引去，管宁避乱久无归。人生若解幽栖意，处处丘园有蕨薇。", "ctrl_text": "七言律诗"}
{"src_text": "车中女", "tgt_text": "青青帷幄映彤车，浅露新妆不自遮。绣带垂膺明彩凤，茜罗帕首护云鸦。青夷关外东风柳，丞相园中上日花。亦有携鞭年少者，雕鞍并坐是谁家。", "ctrl_text": "七言律诗"}
{"src_text": "京城春日二首", "tgt_text": "官闸冰消绿漫堤，落花流水五门西。黄鹂不管春深浅，飞入南城树上啼。新样双鬟束御罗，叠骑骄马粉墙过。回头笑指银瓶内，官酒谁家索较多。", "ctrl_text": "七言律诗"}
{"src_text": "雪霁晚归偶成二首", "tgt_text": "公子腰弓下直归，红门晚出马如飞。东街积雪无人扫，却恨春泥溅绣衣。东风悄悄著罗衫，秉烛归时酒半酣。听得隔帘人笑语，夜来春气似江南。", "ctrl_text": "七言律诗"}
{"src_text": "秋日有怀徐仲裕", "tgt_text": "前年七月去明州，却向京华住两秋。千里乡心双鬓改，朝来临镜不胜愁。老兄多病更多愁，秪恐今年已白头。镫下裁书心独苦，更怜有妹在衢州。", "ctrl_text": "七言律诗"}
{"src_text": "郓城题壁", "tgt_text": "高楼绿树带斜晖，十二街中过客稀。忆著涌金门外住，画船湖上未曾归。贾客金多梦不成，窗前叶落自心惊。可怜游子囊羞涩，夜半长歌看月明。", "ctrl_text": "七言律诗"}
{"src_text": "七月十六夜海上看月二首", "tgt_text": "楼船留客宴良宵，坐看冰轮出海潮。却忆去年滦水上，夜深孤馆雪萧萧。征人七月度榆关，貂鼠裁衣尚怯寒。不信江南今夜月，有人挥扇著冰纨。", "ctrl_text": "七言律诗"}
{"src_text": "南城席上闻筝怀张子渊二首", "tgt_text": "春晴随意出南城，尊酒花前得共倾。留客强陪今日醉，听歌不似少年情。海上张家玉雪郎，锦筝银甲醉高堂。别来万里风波外，灯下闻筝忽断肠。", "ctrl_text": "七言律诗"}
{"src_text": "南归偶书二首", "tgt_text": "帝城南下望江城，此去乡关半月程。同向春风折杨柳，一般离别两般情。二月不归三月归，已将行箧捲征衣。殷勤未报家园树，缓缓开花缓缓飞。", "ctrl_text": "七言律诗"}
{"src_text": "送乡僧昱晓林二首", "tgt_text": "风沙风叶搅征衣，今日江头送汝归。西望故乡何处是，楚天漠漠片云飞。乡人问我几时还，向道如今又入山。一个蒲团半间屋，吴松江上九峰间。", "ctrl_text": "七言律诗"}
{"src_text": "师子林即景", "tgt_text": "鸟啼花笑屋西东，柏子烟青芋火红。人道我居城市里，我疑身在万山中。卧云冷室睡魔醒，残漏声声促五更。一梦又如过一世，东方日出是来生。", "ctrl_text": "七言律诗"}
{"src_text": "送吴景贤赴广东二首", "tgt_text": "秋浦同为客，金陵祇得君。天风复戏我，吹作岭南云。隐之千载后，共喜远孙来。为酌廉泉水，殷勤寄凤台。", "ctrl_text": "五言律诗"}
{"src_text": "题花宿雁图二首", "tgt_text": "修程倦霄汉，清梦熟江湖。夜久水烟寂，月明关塞孤。江汉月中白，冰霜天上寒。扁舟夜深梦，犹自上长安。", "ctrl_text": "五言律诗"}
{"src_text": "常熟道中", "tgt_text": "阿郎问人常熟路，北风打船寒日昏。水树含霜一个个，野妇抱子自村村。湖水如银月欲低，纳粮船发五更鸡。当河小妇怨相□，□璧乳儿寒自啼。", "ctrl_text": "七言律诗"}
{"src_text": "次韵泐上人", "tgt_text": "薝卜花时风雨急，苾刍丛里脊令寒。丹沙自古有方术，白日今谁生羽翰。白发萧骚日夜生，玄云消尽雪霜明。新栽花木可怜长，旧著衣裳不忍更。", "ctrl_text": "七言律诗"}
{"src_text": "题钱舜举画马", "tgt_text": "玉禾久饫出天闲，引看时常占舞班。四十年来太平日，属车无数剑中山。二十年前燕市客，黄尘蔽天相逐来。中有出头先一丈，山中彷佛忆龙媒。", "ctrl_text": "七言律诗"}
{"src_text": "题汪伯高梅", "tgt_text": "兔臼寒霜染雪毫，绿烟微散月初高。野人醉醒罗浮梦，长忆仙娥玉色醪。寒响萧萧已满枝，冷香不放小船移。总宜酒散笙歌歇，睡彻玉楼人未知。", "ctrl_text": "七言律诗"}
{"src_text": "示徒", "tgt_text": "安然坐定困茫茫，滞寂沉空正念忘。未待放参閒杂话，可怜空度好时光。四肢轻健好参禅，大道何曾薄少年。七岁黄梅人未老，归来松柏已苍然。", "ctrl_text": "七言律诗"}
{"src_text": "和西湖竹枝词二首", "tgt_text": "山下有湖湖有湾，山上有山郎未还。记得解侬金络索，系郎腰下玉连环。郎别心绪乱如麻，孤山山角有梅花。折得梅花赠郎别，梅子熟时郎到家。", "ctrl_text": "七言律诗"}
{"src_text": "渔庄欸歌二首", "tgt_text": "湾湾流水曲阑杆，鸂鶒芙蓉不耐寒。玉手为开银屈膝，举头却见月团团。日暮休凭斗鸭阑，落霞飞去水漫漫。秋光都在重屏里，东面青山是马鞍。", "ctrl_text": "七言律诗"}
{"src_text": "次韵答石室元晦二首", "tgt_text": "不审往来相熟未，青衣迎棹惯看人。糗餈分饷家家似，薯蓣炊香顿顿新。贝阙群仙罗玉质，也知天上足金银。深惭造物相料理，岩穴偏宜槁木身。", "ctrl_text": "七言律诗"}
{"src_text": "虞伯生学士以五诗赠一上人蒙见及一公将归蜀谒赵鲁公次韵二首", "tgt_text": "醉罢蒲萄金叵罗，散华方丈写伽陀。扁舟许我从公去，浩荡江沤万里波。鲁国数年书疏断，每思高会听云和。别时有约终相觅，绵竹江头雨一蓑。", "ctrl_text": "七言律诗"}
{"src_text": "雪中登郡城西亭二首", "tgt_text": "石路屐齿滑，天风吹高寒。花明喜珠缀，竹瘦愁露漙。楚甸无层冰，霢霂土膏湿。更怜三角湖，澄彻瑩寒碧。", "ctrl_text": "五言律诗"}
{"src_text": "李陵台二首", "tgt_text": "故国关河远，高台日月荒。颇闻苏属国，海上牧羝羊。蹛林闻野祭，汉室议门诛。辛苦楼兰将，凄凉太史书。", "ctrl_text": "五言律诗"}
{"src_text": "南城二首", "tgt_text": "城南牡丹一百本，翰林学士走马来。渡水杨花逐飞燕，蓟中芳草送春回。粟侯亭前花一园，客来日日费金钱。明朝碧树春城令，恨不江东问酒船。", "ctrl_text": "七言律诗"}
{"src_text": "骊山二首", "tgt_text": "绣岭春来绿树圆，东风吹影入温泉。华清梦断飞尘起，玉雁衔香堕野田。玉女泉边翠藻多，石池涵影媚宫娥。可怜绣岭啼春鸟，犹似梨园弟子歌。", "ctrl_text": "七言律诗"}
{"src_text": "河湟书事二首", "tgt_text": "阴山铁骑角弓长，閒日原头射白狼。青海无波春雁下，草生碛里见牛羊。波斯老贾度流沙，夜听驼铃识路赊。采玉河边青石子，收来东国易桑麻。", "ctrl_text": "七言律诗"}
{"src_text": "送胡古愚还越二首", "tgt_text": "越江秋水得霜清，夜夜天南婺女明。客子布衣风又急，世间无用是才名。送客归山天正霜，吴江蟹美橘初黄。上林千树樱桃熟，莫恋金华是故乡。", "ctrl_text": "七言律诗"}
{"src_text": "贡院次曹子真尚书韵二首", "tgt_text": "杏园三月换银袍，燕子西飞背伯劳。赋罢长杨传唱急，天门金榜日华高。红绫饼餤出宫闱，赐宴恩荣玉殿西。白发词臣曾射策，榜名欣见武都泥。", "ctrl_text": "七言律诗"}
{"src_text": "御沟春日偶成二首", "tgt_text": "御沟流水晓潺潺，直似长虹曲似环。流入宫墙才一尺，便分天上与人间。水南沙路雨清尘，桃李花开蛱蝶春。三月京华寒食近，东风十里酒旗新。", "ctrl_text": "七言律诗"}
{"src_text": "次王参政延福宫韵二首", "tgt_text": "蕊珠宫阙画云扉，么凤桐花白日飞。冰水藕丝清暑宴，偷桃方朔醉忘归。唐家涨水望云亭，三月千花隔障屏。不似仙人华绿洞，双笙吹凤五芝庭。", "ctrl_text": "七言律诗"}
{"src_text": "题吴娃图二首", "tgt_text": "金莲烛下看蛾眉，应是吴王半醉时。一自馆娃宫坏后，仙魂都上落花枝。千两金盘浴小儿，玉钗双堕燕差池。绣窗白日无针线，却笑罗敷不画眉。", "ctrl_text": "七言律诗"}
{"src_text": "和王左司竹枝词二首", "tgt_text": "日边宝书开紫泥，内臣珠帽辇步齐。君王视朝天未旦，铜龙漏转鸡人啼。金炉宝熏留篆云，花间百舌鸣早春。五坊戏马赛争道，传声催赐十流银。", "ctrl_text": "七言律诗"}
{"src_text": "和可行圭塘杂咏 携妓落成", "tgt_text": "省事山翁许鹤随，燕莺奔命为谁疲？情知欸乃多幽事，不付樵青付雪儿。洞房编药屋编荷，八面玲珑得月多。谁遣天飘籋云过，嫩凉扶我入无何。", "ctrl_text": "七言律诗"}
{"src_text": "村中书事二首", "tgt_text": "饷留儿女自喧呼，指点春禽又引雏。村妇相逢还笑问，把蚕今岁是三姑。轧轧缲车草屋低，新篁带箨出檐齐。莺雏未省逢人避，直向路傍花上啼。", "ctrl_text": "七言律诗"}
{"src_text": "田父词二首", "tgt_text": "龙钟田父住深村，桑柘冈头石路分。犹领儿孙到城市，向人听读劝农文。处处丛祠鼓笛喧，已占蚕麦十分添。醉骑牛背归来晚，乱把山花插帽檐。", "ctrl_text": "七言律诗"}
{"src_text": "集句和陈渭叟见寄诗韵二首", "tgt_text": "寒食离家麦熟还，不应空老道途间。会须伐竹开荒径，剩著溪南几尺山。池边月影间婆娑，卧听行云一曲歌。閒忆昔年为客处，囊中无物只诗多。", "ctrl_text": "七言律诗"}
{"src_text": "石头城二首", "tgt_text": "石头据险昔人城，断壑连山接杳冥。豪杰尽随流水去，年年江上草青青。霸业回头一笑空，山河千古送英雄。眼前几许兴亡事，尽在秦淮落照中。", "ctrl_text": "七言律诗"}
{"src_text": "宫怨二首", "tgt_text": "绿衣无分惹天香，滴碎春愁玉漏长。日上海棠眠未醒，梦随蝴蝶出宫墙。露沐香窠夜不收，紫绡夜映翠蟠虬。虽然卢阜闻名晚，合是花中第一流。", "ctrl_text": "七言律诗"}
{"src_text": "送无外僧弟归奉庐墓二首", "tgt_text": "石田茅屋且随宜，更种梅花满翠微。诵罢楞伽清磬歇，倚松闲看白云归。踏遍名山眼界宽，归闲且得一身安。泥牛入海无消息，万壑千嵓空翠寒。", "ctrl_text": "七言律诗"}
{"src_text": "昭君二首", "tgt_text": "身落天涯恨未平，昏昏漠月度龙城。琵琶马上千年意，只有诗人画得成。草色犹能白变青，怪渠妍丑一毫争。自缘谋国无长策，枉使毛生受恶名。", "ctrl_text": "七言律诗"}
{"src_text": "初夏田家即事二首", "tgt_text": "麦未登场谷正秧，山田僧衲间青黄。芋畦瓜圃姑停阁，且了西畴插种忙。茅簇堆庭茧未缲，浮槎炊饭湿难烧。夫耕妇馌无闲暇，忘却窗前婆饼焦。", "ctrl_text": "七言律诗"}
{"src_text": "范增墓二首", "tgt_text": "攻汉亡秦计谩奇，君王于汝奈何疑。可能少缓须臾死，亲见乌江疋马时。身作重曈骨鲠臣，冢间荒草几经春。残骸不朽宁多少，曾费黄金四万斤。", "ctrl_text": "七言律诗"}
{"src_text": "燕山寒二首", "tgt_text": "地穴玲珑石炭红，土床芦簟觉春融。一窗明月江南梦，恍在重帘暖閤中。孤鸿破晓雪霏霏，起整归装莫悔迟。幸有北风能逐客，山灵不用费文移。", "ctrl_text": "七言律诗"}
{"src_text": "永嘉精舍二首", "tgt_text": "寂寞真如住院僧，竛竮瘦影半孤灯。法筵第一无他说，只有脩斋旧葛藤。败檐偪仄怕抬头，孤宦飘零不自由。半夜空斋风雨急，梦中误唤系渔舟。", "ctrl_text": "七言律诗"}
{"src_text": "癸丑元旦即事二首", "tgt_text": "客窗曙色渐朦胧，不觉微和上笑容。乡梦醒来残烛在，东风吹送景阳钟。弟兄遥想颂椒盘，应望天涯忆岁寒。归雁纷纷空北向，更无一字寄平安。", "ctrl_text": "七言律诗"}
{"src_text": "虞博士扁所居东西曰陶曰邵以寓尚友古人之意各赋一首", "tgt_text": "重华苗裔许谁同，寓意阶前旧菊丛。一片古音人未识，无弦琴里操南风。髣髴行窝旧典型，神游八极手鞭霆。群儿斗草春风乱，欹枕窗前看画屏。", "ctrl_text": "七言律诗"}
{"src_text": "西湖竹枝词二首", "tgt_text": "金丝络索双凤头，小叶尖眉未著愁。大姑昨夜苕溪过，新歌学得唱湖州。销金锅边玛瑙玻，争似侬家春最多。蝴蝶满园飞不去，好花红到剪春罗。", "ctrl_text": "七言律诗"}
{"src_text": "寄别申生二首", "tgt_text": "如此钟情古所稀，吁嗟好事到头非。汪汪两眼西风泪，独向阳台作雨飞。月有阴晴与圆缺，人有悲欢与会别。拥炉细语鬼神知，拚把红颜为君绝。", "ctrl_text": "七言律诗"}
{"src_text": "仙游曲五绝", "tgt_text": "庭竹无人绿满窗，幽香和露湿霓幢。日长孤绝坛边鹤，啄遍晴苔影一双。金简朝元拥玉华，碧壶香满谪仙家。石坛冷挂银潢水，会待秋风送客槎。", "ctrl_text": "七言律诗"}
{"src_text": "游霖落山杂诗二首", "tgt_text": "东山削出翠芙蓉，西壑䂘砑贮雪风。人说魏王曾避暑，殿基犹是旧离宫。滴乳岩前挂瀑流，青林飞洒动高秋。玉龙跃入青冥去，堆叠苍烟万壑愁。", "ctrl_text": "七言律诗"}
{"src_text": "山行杂诗二首", "tgt_text": "太行元气老洪濛，草树风前带润容。山色只宜差远看，近移空翠上高峰。西来游宦半忙閒，六日迢遥道路间。回转羊肠三百里，天教马上饱看山。", "ctrl_text": "七言律诗"}
{"src_text": "滕王蝶蚁图二首", "tgt_text": "槐壤纷纷事暂欢，枕中栩栩伴周閒。丹青欲识滕王意，须著人间比梦间。粉香金翠梦能甜，细写春悰入笔尖。却恐寻香飞便去，六宫争下水晶帘。", "ctrl_text": "七言律诗"}
{"src_text": "题乐天不能忘情图二首", "tgt_text": "病来心事转蹉跎，身外犹嫌长物多。况是春归留不得，侍儿无用蹙双蛾。青衫憔悴老江州，放逐归来万事休。止有醉吟情未减，又翻新样柳枝愁。", "ctrl_text": "七言律诗"}
{"src_text": "细君崔氏哀辞二首", "tgt_text": "去年扶病上新茔，歌管杯盘水曲亭。今日重来人不见，杏花零落柳条青。兰枯蕙槁不禁风，一夕吹香入殡宫。把酒试浇桥下水，不容将恨到湘东。", "ctrl_text": "七言律诗"}
{"src_text": "全氏小楼与南山相对殆几案间物也暇日觞予其上索赋鄙作因口占三绝句", "tgt_text": "闾阎扑地不容閒，叠起重棚翠霭间。楼下市声喧午枕，药炉头上看青山。东篱遥见喜悠然，况在风烟咫尺间。满劝银杯留客醉，夕阳佳处鸟飞还。", "ctrl_text": "七言律诗"}
{"src_text": "龙虎台二首", "tgt_text": "翠华行殿拂明开，北狩南巡此往回。长忆先皇重词翰，玉堂今岁几人来。山灵拱护走风雷，万马云屯驻汉台。今日鼎成弓剑在，西风吹泪不胜哀。", "ctrl_text": "七言律诗"}
{"src_text": "玉堂即事二首", "tgt_text": "阴阴槐幄幕閒庭，静似蓝田县事厅。细草近缘春雨过，映阶侵户一时青。日长上直玉堂庐，思入閒云待卷舒。重为明时难再遇，等闲羞老蠹鱼书。", "ctrl_text": "七言律诗"}
{"src_text": "武夷山二绝", "tgt_text": "层崖叠空翠，台阁倚云开。灵函锁仙蜕，神物护蓬莱。清溪照眉发，棹举扬清波。何当结茅屋，时与神仙过。", "ctrl_text": "五言律诗"}
{"src_text": "书怀二绝", "tgt_text": "一心常欲洗民冤，清白炉烟可付天。但愧才疏为政拙，只宜及早赋归田。苏仙孝感动乡闾，橘井千年事若符。时上仙坛坛上望，白云飞处是姑苏。", "ctrl_text": "七言律诗"}
{"src_text": "题梅二首 红梅", "tgt_text": "玉妃步步影毵毵，燕罢瑶池酒正酣。夜半不知风露冷，梦随春雨过江南。湖上无书问老逋，冰霜岩壑耐清孤。入更月上天全白，转首春风是画图。", "ctrl_text": "七言律诗"}
{"src_text": "百门泉二首", "tgt_text": "济南七十二名泉，散出坡陀百里川。未似共城祠下水，千窝并出画楼前。半空风雨山头树，十顷玻瓈水底天。孤客南来无著处，相宜只有百门泉。", "ctrl_text": "七言律诗"}
{"src_text": "通州东庵二首", "tgt_text": "借榻禅房秋已深，碧云窗外弄清音。空阶落尽胡桃叶，霜满东篱菊有金。众鸟高栖万籁沈，老禅携月过东林。秋霜不染青莲色，想见乾坤太古心。", "ctrl_text": "七言律诗"}
{"src_text": "郭恕先升龙图二首", "tgt_text": "海上参差十二楼，阆风玄圃綵云浮。神仙尚厌人间世，故作乘龙汗漫游。建章宫阙漏沈沈，翠辇春游接上林。未识嫦娥天上乐，广寒丹树五云深。", "ctrl_text": "七言律诗"}
{"src_text": "顾恺之秋江晴嶂图二首", "tgt_text": "晋室风裁推虎头，山川灵气属君收。指端幻出千重秀，并作江南一段秋。静日携筇溪水头，何如风景鄣图收。与君相对坐不语，祇领千林万壑秋。", "ctrl_text": "七言律诗"}
{"src_text": "阎立本秋岭归云图二首", "tgt_text": "贞观从知画有仙，能将万里尺图间。白云掩映枫林好，遮却溪南无数山。盘纡径路却何之，中有居人未卜谁？百丈飞泉云外落，一林霜叶九秋时。", "ctrl_text": "七言律诗"}
{"src_text": "题危太朴所藏荥阳郑虔画秋峦横霭图二首", "tgt_text": "金风瑟瑟入空山，村落人家叶尽斑。羡杀个中奇绝处，一天烟霭有无间。郑君胸次有江山，应识区区只一斑。山色空濛斜日里，郁林遥指碧云间。", "ctrl_text": "七言律诗"}
{"src_text": "秋阳观二绝", "tgt_text": "秋阳观后碧岩深，万顷烟霞插翠岑。一径飞花春水急，湾环流出洞天心。群山一带碧嵯峨，上有群仙日夜过。洞府深沈人不到，时闻岩壁洞仙歌。", "ctrl_text": "七言律诗"}
{"src_text": "奉皇姊大长公主命题郭恕先升龙图卷二首", "tgt_text": "建武神仙事渺茫，西池王母惜刘郎。赤龙一去无消息，儿子东方御榻旁。万户千门筑汉宫，巍峨井干与天通。青禽当日衔书降，从此瑶池碧树红。", "ctrl_text": "七言律诗"}
{"src_text": "送赵左丞之湖广省二首", "tgt_text": "十年关陇得春偏，户有城南尺五天。昨夜台躔照吴楚，梦中黄鹤亦欣然。江空岁晚不堪愁，鹦鹉洲寒鬓欲秋。留著梅花莫开尽，为公吹玉过南州。", "ctrl_text": "七言律诗"}
{"src_text": "壁鲁洞二绝", "tgt_text": "南山采药北山棋，把断阆风天不知。试问龛中二三子，烂柯人是向来谁？万古仙岩两羽衣，一瓢秋水送将归。欲知后夜相思梦，月满空山鹤与飞。", "ctrl_text": "七言律诗"}
{"src_text": "题叶孝子丹泉庐墓诗卷二首", "tgt_text": "偶营玄宅近丹泉，岂是谈空为稚川。地下衣衾能不朽，鼎中龙虎若为仙。昼衽缞粗夕卧苫，晓霜不似礼经严。夺哀朝士归来晚，花满兰堂月满帘。", "ctrl_text": "七言律诗"}
{"src_text": "题杜容可筼居卷", "tgt_text": "种得筼筜日转添，东风暗绿上疏帘。近来春信知多少，屋角新梢已拂檐。道人家住绿云间，日日吟诗独倚栏。二仲不来山径晚，一帘清影作秋寒。", "ctrl_text": "七言律诗"}
{"src_text": "再用子经韵简曾元瑞", "tgt_text": "千里青山绿树深，雨中骑马惬幽寻。故园松柏秋风早，无限新愁上客心。蓬莱弱水渺难量，何自堪求却老方。佳客不来成独立，一庭松影暮天凉。", "ctrl_text": "七言律诗"}
{"src_text": "送刘友峰再游南泉", "tgt_text": "手携数尺绿玉杖，口诵青囊一卷经。莫向北山寻旧隐，夜深猿鹤不堪听。立马卧龙山下路，白云东去是吾家。烦君为寄西风信，直到疏篱问菊花。", "ctrl_text": "七言律诗"}
{"src_text": "陆德阳杭州新居", "tgt_text": "武林城下文章客，移得幽居近碧湾。闻说梅花开欲遍，一舟冲雨到孤山。青山隔屋暮云湿，红日当空春水明。月满六桥歌舞散，柳阴深处有书声。", "ctrl_text": "七言律诗"}
{"src_text": "宿莆阳玄妙观赠一山道人", "tgt_text": "曾向山房夜听琴，白云有约许重寻。吟成立尽虚檐月，落叶满庭秋意深。白昼炉熏袅碧烟，小窗清梦快游仙。人间何处无瑶草，不信蓬壶别有天。", "ctrl_text": "七言律诗"}
{"src_text": "题捕鱼图", "tgt_text": "水光不动棹声迟，阿母舟中坐哺儿。却笑世途风浪恶，人家骨肉苦分离。白衣渔父独操舟，两岸西风芦荻秋。稚子莫惊滩水险，险滩过了是安流。", "ctrl_text": "七言律诗"}
{"src_text": "昆明池乐歌二首", "tgt_text": "彩鹢齐飞簇画旗，甲光如水入云低。长杨五柞遥相望，笳鼓归来日每西。博望封侯万里还，血流青海骨如山。将军新赐楼船印，锦缆牙樯杳霭间。", "ctrl_text": "七言律诗"}
{"src_text": "春日有怀柯博士二首", "tgt_text": "阖闾城外乱莺啼，笠泽春深水满陂。好买扁舟载图画，布帆东下若耶溪。闻说新来白发稠，茂陵多病不胜愁。吟成定似张公子，痴绝真成顾虎头。", "ctrl_text": "七言律诗"}
{"src_text": "寄杨晋州二首", "tgt_text": "曾是吾乡旧幕官，秋风碧水记红莲。而今却忆当时事，回首惊看二十年。南州选举数三杨，中统衣冠半在亡。明日朝廷访耆旧，不应白首尚为郎。", "ctrl_text": "七言律诗"}
{"src_text": "题李陵宴苏武图二首", "tgt_text": "居延山下马成群，伎乐声高夜入云。初志消磨如卫律，殷勤置酒教苏君。属国难酬白发郎，延平谁与吊沙场。陇西使者如云出，却要迎归右校王。", "ctrl_text": "七言律诗"}
{"src_text": "重涉泸江二首", "tgt_text": "立沙稍稍行人聚，踏水悠悠去鸟双。回首十年来往路，祇添华发照寒江。渚篱渔网悬秋日，山寺人家起夕烟。欲共故人评好句，微风吹袖水痕圆。", "ctrl_text": "七言律诗"}
{"src_text": "和赵子昂寄冯海粟二首", "tgt_text": "古今翰墨散如尘，昼夜荒荒走两轮。莫说钟王今不见，湖州学士白杨新。老粟清名雪作宫，揭家健笔骥追风。閒思海内文章士，攲枕蕉花细雨中。", "ctrl_text": "七言律诗"}
{"src_text": "玉笥山中有白鹤花顶翅宛然类鹤王兰友作诗送至用韵二首", "tgt_text": "缟衣玄瓜立前除，天上人间剪纸糊。除却青青三四叶，月明满地却全无。千载苏仙上帝乡，空馀琪草似人长。夜凉环佩不知处，梦觉满山风露香。", "ctrl_text": "七言律诗"}
{"src_text": "毛女图为用极题", "tgt_text": "轵道苍茫异古今，长镵相伴坐岩阴。玄猿独挂危梢底，照影清流契宿心。老蟾光怪射寒虚，兀坐相看撇短锄。移得山花偏带土，武陵春事近何如。", "ctrl_text": "七言律诗"}
{"src_text": "雪罢，小立二首", "tgt_text": "风吹树枝雪，片片点人衣。尘浊有清意，半因忙失之。呼童清晓起，扫却门外雪。日出消作泥，惟恐涴幽洁。", "ctrl_text": "五言律诗"}
{"src_text": "寄旧友张汉杰二首", "tgt_text": "几度思君欲白头，凄然常隐去年秋。此心恨杀中澪水，不向栖霞楼畔流。双凤堂前日往来，东坡池上几徘徊？遥知尊酒相逢处，风雨凄凉半是苔。", "ctrl_text": "七言律诗"}
{"src_text": "赠琴士翁希畴二首", "tgt_text": "唐虞世远已堪怜，况值干戈十八年。民愠不知谁为解？烦君共我理薰弦。高山流水几知音，静听君弹感慨深。纵使钟期如可铸，更从何地得黄金？", "ctrl_text": "七言律诗"}
{"src_text": "题栗侯所藏牡丹菊图二首", "tgt_text": "洗尽繁华赋楚骚，秋风澹泊苦相遭。沈香亭北多佳趣，争似柴桑栗里高？国色天香结习空，寒英晚节竟谁同？平生富贵浑忘却，宛似翛然国士风。", "ctrl_text": "七言律诗"}
{"src_text": "题胡彬所藏乃祖澹庵书藁后二首", "tgt_text": "上书乞斩秦丞相，海岛生还已白颠。尚幸老臣心似铁，平生风节愈苍然。曾拚一死争三事，思退如今又一秦。书奏但知强国体，似公忠义几何人？", "ctrl_text": "七言律诗"}
{"src_text": "江水辞送友人之龙江二首", "tgt_text": "江水一百里，南风一日程。飞华多意绪，相逐柁楼行。江水五百里，上有兰与芷。采之遗所思，含情似江水。", "ctrl_text": "五言律诗"}
{"src_text": "采莲曲和铁厓先生二首", "tgt_text": "刺船水中央，拢船乘晚凉。近番滩上过，叶里好鸳鸯。盈盈藕上花，采采堕清泪。愿将心中丝，系君双玉佩。", "ctrl_text": "五言律诗"}
{"src_text": "大庾岭留题二首", "tgt_text": "晨兴散策云封寺，岩岫天开紫翠图。一水南来分百粤，大江东下入三吴。霜旭开晴晓出关，冲寒驴子猬攒攒。西风百里南雄道，绿树丹枫满意看。", "ctrl_text": "七言律诗"}
{"src_text": "洪武辛亥南归重度梅关二首", "tgt_text": "去年窜逐下南溟，万里归来鬓已星。望入西州天一发，香炉长绕九江青。归路篮舆鹤背轻，保昌东下过长亭。今朝又向梅关度，此是江南第一程。", "ctrl_text": "七言律诗"}
{"src_text": "三江祠戏赠二首", "tgt_text": "三江口头日欲晡，三江女儿自当垆。今朝南浦送郎去，望断东风樯上乌。樯头五两逐风轻，听得吴歌惨别情。一片刘家河上月，照郎直到定辽城。", "ctrl_text": "七言律诗"}
{"src_text": "觅菊花二绝句", "tgt_text": "已过秋风九日秋，篬筤池上若为游。似闻嘉菊黄于鹄，乞我双栽照白头。洲上黄花满意开，倩人更为觅奇栽。小桃源里秋如水，分取清香一半来。", "ctrl_text": "七言律诗"}
{"src_text": "秋日雨后二首", "tgt_text": "浦口寒潮频有信，空中鸟迹了无痕。野航落日东西渡，黄叶秋风远近村。曲埼茅屋两三家，返照垂虹隔断霞。风外叶声来似雨，莫嗔杨柳不藏鸦。", "ctrl_text": "七言律诗"}
{"src_text": "题秋浦归舟图二首", "tgt_text": "埼岸枫林隔野桥，梵王宫殿在山腰。扁舟好趁樵风去，莫待寒江落晚潮。秋浦行舟日欲晡，秋来到处有莼鲈。酒家鲙具如堪借，暂卸西风十幅蒲。", "ctrl_text": "七言律诗"}
{"src_text": "寄乡友福州别驾二首", "tgt_text": "乌石山前听讼时，石榴洞口看云飞。马蹄好踏官街月，人在青榕影里归。酿来南酒甜于蜜，爱浴山泉热胜汤。退食自公微醉后，小姬和叶进槟榔。", "ctrl_text": "七言律诗"}
{"src_text": "寄谢谌西堂惠纸二首", "tgt_text": "云茧罗纹幸见投，乌皮几上雪凝眸。怀人端为双鱼信，作赋空惭五凤楼。翠峰山下连吴会，雪浪东来入海门。胸次不留元字脚，金香炉下铁昆崙。", "ctrl_text": "七言律诗"}
{"src_text": "感兴二首", "tgt_text": "静室无尘少客过，新篁阴曳小坡陀。朝来始悟春归尽，风里杨花似雨多。落花寂寂掩柴荆，满地绿阴新笋生。自是老来游兴减，江山何处不堪行。", "ctrl_text": "七言律诗"}
{"src_text": "寄则明二首", "tgt_text": "苜蓿花开遍地秋，秋声浑在树梢头。西风昨夜吹归梦，唤起客怀无限愁。几树芙蓉近水低，碧沙凉露泣莎鸡。月边已有南来雁，飞过荻江官渡西。", "ctrl_text": "七言律诗"}
{"src_text": "草堂纪事二首", "tgt_text": "六月四日登草阁，云薄林深暑气消。无赖野莺飞个个，不知风雨一朝朝。池上戎葵高一丈，白白朱朱复可怜。近报彩舟来浦口，频开金?向花閒。", "ctrl_text": "七言律诗"}
{"src_text": "送瞿惠夫青龙镇学官二首", "tgt_text": "山雨萧萧夜转多，思君别后定如何？帷犀怪底时时动，池上东风生绿波。云影垂江护晏阴，题诗东阁晓寒侵。便须骑马迎君去，街上青泥三尺深。", "ctrl_text": "七言律诗"}
{"src_text": "题海岳后人烟峦晓景图二首", "tgt_text": "过云含雨湿层峦，江树和烟晓色寒。何似清秋凌绝顶，山青云白望长安。米家父子擅名流，一纸千金未足酬。本与苏黄为后进，岂知章蔡是同游。", "ctrl_text": "七言律诗"}
{"src_text": "题赵魏公幼舆丘壑图二首", "tgt_text": "浊世公子何翩翩，风流丘壑妙当年。无端却被邻娃恼，不废啸歌犹自贤。小斋松雪对青山，波上閒鸥自往还。文采风流今不见，空馀粉墨落人间。", "ctrl_text": "七言律诗"}
{"src_text": "杏花始开连日大风不获一赏晨起携筇往观之归而小酌得三绝句", "tgt_text": "生红和露滴胭脂，又到芳春寂寞时。便拟提壶花下醉，却愁羞杀背阴枝。杖藜吟绕去还来，收拾春光入酒杯。自是风花要题品，等閒蜂蝶莫相猜。", "ctrl_text": "七言律诗"}
{"src_text": "子温贤友临别求言不容以病废辞勉书二诗为赠后篇兼简王君仪伯一笑", "tgt_text": "平生踪迹叹孤危，尚友千年谩所思。才气如君更知己，可能分手易前期。谁遣林宗解隐忧，更堪摇落对清秋。凭君寄问观光客，底事哦诗拟四愁。", "ctrl_text": "七言律诗"}
{"src_text": "友人西城探梅折一枝来赠求诗为赋二首", "tgt_text": "愁烟苦雾锁春光，谁遣边城有艳阳。珍重故人相赠意，可无佳句为平章。俗草凡花久乱真，小窗惊见一枝春。凭君欲问调羹信，只恐幽香不认人。", "ctrl_text": "七言律诗"}
{"src_text": "邓孝子行卷二首", "tgt_text": "歌罢河东孝子诗，满堂宾客动嗟咨。何由得著斓斑服，一日娱亲十二时。哭尽秋天月不明，哀容憔悴欲无生。泪痕渍入泉台石，万古千秋父子情。", "ctrl_text": "七言律诗"}
{"src_text": "送刘将军致仕归襄阳", "tgt_text": "当年铁马渡襄江，敌国闻风夜纳降。今日却归江上去，岘山青满读书窗。五月楼船始到家，山中无处不桑麻。今人却笑东门老，白发春田独种瓜。", "ctrl_text": "七言律诗"}
{"src_text": "送僧南归", "tgt_text": "门外青山翠作堆，好怀能为故人开。浮杯不渡清淮水，却过西轩看竹来。芒履犹香楚地花，一瓶随处是生涯。不须乞食游女去，舍利城多长者家。", "ctrl_text": "七言律诗"}
{"src_text": "草虫卷子", "tgt_text": "蜗名蝶梦总成空，络纬徒知纺绩功。何似螳螂化蝉去，最高枝上吸清风。鸣蜩织女共惊秋，嗟尔微虫死即休。瞋目斗蛙犹未已，请看粘壁缀蜗牛。", "ctrl_text": "七言律诗"}
{"src_text": "同郑德明访宝昙上人不遇赋此二绝", "tgt_text": "白云林下诵经寮，隔岸香风远更飘。欲就禅床吃茶处，倩人扶过木长桥。打门来访宝昙僧，松下云深唤未应。谁识三生旧行路，断崖苍藓络枯藤。", "ctrl_text": "七言律诗"}
{"src_text": "唐明皇吹箫图二首", "tgt_text": "寝殿春深昼漏迟，榻前侍女立多时。玉箫自按霓裳曲，赐与梨园子弟吹。花萼楼前柳色新，东风吹散马嵬尘。锦囊玉管俱零落，谁是终南梦里人。", "ctrl_text": "七言律诗"}
{"src_text": "哭马士明都事", "tgt_text": "冥冥妖祲黑如云，湖上旌旗乱不分。父子四人同战死，边庭谁说马将军。干戈未定失英雄，野寨无人战舰空。三十六陂波浪恶，故人何处哭秋风。", "ctrl_text": "七言律诗"}
{"src_text": "竹枝歌", "tgt_text": "道士庄前秋事多，东家西家收晚禾。船头把酒对明月，听打夜场人唱歌。乔麦花开如白烟，并催农事了霜前。晚禾未割豆先熟，双髻女儿齐下田。", "ctrl_text": "七言律诗"}
{"src_text": "古意二首", "tgt_text": "妾有古明镜，光彩分妍媸。君面虽可照，君心未必知。妾心如镜背，苍翠磨不灭。君心似镜心，妍丑随人设。", "ctrl_text": "五言律诗"}
{"src_text": "寄唐子华照磨二首", "tgt_text": "春透江梅向暖枝，清香已许冻蜂知。遥思东阁无馀事，排遣东风正费诗。江汉飞飞鸿雁秋，孤羁未足稻粱谋。谁怜独客悲摇落，梦入寒塘月满洲。", "ctrl_text": "七言律诗"}
{"src_text": "题蕉叶诗二首", "tgt_text": "午夜君山玩月回，西邻小圃碧莲开。天风香雾苍华冷，名籍因由问汝来。白雪红铅立圣胎，美金花要十分开。好同子往瀛洲看，云在青霄鹤未来。", "ctrl_text": "七言律诗"}
{"src_text": "拟寒山子诗二首", "tgt_text": "人生在世有何事，日用但教心坦平。纵是金珠充屋栋，到头难免北邙行。天上日没月又出，山中叶落花还开。黄泉只见有人去，不见一人曾得回。", "ctrl_text": "七言律诗"}
{"src_text": "原功题马宣使墨兰二幅后云寄予一笑因次韵书其侧且寄原功", "tgt_text": "畹香连水水连天，人到湘皋骨已仙。簿领如山空看画，江南秋色正清妍。秋兰香里翰林家，只寄新诗不寄花。应笑尘缨恋京国，岂知心在楚天涯。", "ctrl_text": "七言律诗"}
{"src_text": "雄飞和诗未至以二口号速之", "tgt_text": "骚坛纪律素严明，一帜撝风到处赢。何事而今苦悭吝，有人乘夜欲登城。两厅形迹马牛风，尽日相望杳霭中。恰似蓬山三万里，怀人何处觅诗筒。", "ctrl_text": "七言律诗"}
{"src_text": "过街塔原功名之曰雪窦又谓之名利关窦言其状关言其实也过之有感赋二口号", "tgt_text": "来往憧憧急欲飞，此关参透古来稀。老夫今日出关去，却是罢参真欲归。石城琼璧耸浮屠，一窍开通作要途。为问几人能不窦，更从窦外觅江湖。", "ctrl_text": "七言律诗"}
{"src_text": "独乐台用眠分黄犊草坐占白鸥沙为韵分赋得首尾二字", "tgt_text": "疏慵闭户事高眠，几负郊原雨后天。今日野心收不定，马家庄上好林泉。溅溅流水抱村斜，半入蔬畦半沤麻。故里溪山足风物，慎毋重踏一堤沙。", "ctrl_text": "七言律诗"}
{"src_text": "寄李仲舒二首", "tgt_text": "东门暂别已伤神，驿骑何堪又海门。明日洹溪桃李下，春风谁与共清尊。水曹清贵治吴邦，更有风烟助锦囊。后夜吴松江上月，多应移照柏台霜。", "ctrl_text": "七言律诗"}
{"src_text": "再用鲜于伯机郭安道韵题房山画二首", "tgt_text": "乱云斜日远冥濛，樵径萦纡一线通。可笑无根满林树，春风才发又秋风。杳杳层楼出半山，森森寒木护重关。白云不去为霖雨，要与青山一样閒。", "ctrl_text": "七言律诗"}
{"src_text": "调赵子期二首", "tgt_text": "玉堂学士日攻文，不识郊原有好春。得见杏花千百树，却因东郭送行人。春来频约赵崇文，同避红尘踏暖云。底事相逢却归去，杏花今日雪纷纷。", "ctrl_text": "七言律诗"}
{"src_text": "题经筵安仝译史新刻千文赐本二首", "tgt_text": "芸阁风清昼景迟，楮生毛颖侍多时。吾皇游艺超今古，能事犹推智永师。隋僧变灭等浮云，七十三行墨尚新。阁本重翻铁门字，圣恩均到石渠人。", "ctrl_text": "七言律诗"}
{"src_text": "题赵仲穆二马图", "tgt_text": "曹韩遗迹已无多，松雪堂中见小坡。珍重双龙莫飞去，人间铜式久消磨。房星沦彩渥洼竭，神物谁令画得成。幸自天闲异虞□，忍教立仗不教鸣。", "ctrl_text": "七言律诗"}
{"src_text": "题爱莲图用卷中鲁子翚韵二首", "tgt_text": "光风霁月不可见，奔轶谁能继绝尘。看取芙渠菂中薏，一番花发一图新。昭昭无极发天倪，底事之人路尚迷。但使爱莲知所爱，世间何水不濂溪。", "ctrl_text": "七言律诗"}
{"src_text": "中秋可行招饮因诵东坡明月明年何处看之句座中请明初可行各和其韵予得二首皆用三叠体仍命祯赋", "tgt_text": "夜来风雨不成寒，似念幽人在考槃。老夫老态月应道，明镜明朝君自看。夜深风露恰知寒，风在絺衣月在盘。一樽浊酒对明月，千里佳人应共看。", "ctrl_text": "七言律诗"}
{"src_text": "琳宫词次安南王韵", "tgt_text": "凉入帘帏夜色轻，瑶台添月更虚明。一壶天地浑无迹，只有清风动竹声。山中活计只餐霞，世事茫茫日自斜。谪到玉堂无好况，夜深犹草侍中麻。", "ctrl_text": "七言律诗"}
{"src_text": "神山杂诗", "tgt_text": "山留残雨湿拖云，竹引鲜飙细洒人。诗思清如寒水玉，休教落纸恐沾尘。窗扉九夏镇长开，一榻无尘地有苔。怪底山禽栖不稳，竹林风雨送凉来。", "ctrl_text": "七言律诗"}
{"src_text": "次黎东山凤栖别墅韵", "tgt_text": "风漪翠舞躬耕稻，云锦红酣手种花。策杖寻君迷不得，有书声处是君家。七里原头营别业，三间堂下有东篱。霜林不尽天如洗，都是山人未了诗。", "ctrl_text": "七言律诗"}
{"src_text": "书所见", "tgt_text": "陵坡野菜绿如铺，肤受方期宥老榆。菜少人多挑已尽，有榆从此尽无肤。田园卖尽及儿孙，少壮流移老病存。一段升平好图画，人间惟欠郑监门。", "ctrl_text": "七言律诗"}
{"src_text": "夜次馆陶", "tgt_text": "三老趋程不惮劳，船头坐看月轮高。烟村渔火微茫外，一簇人家是馆陶。浦云林雾郁苍苍，水面无风晚自凉。今夜篷窗应不寐，计程三百是吾乡。", "ctrl_text": "七言律诗"}
{"src_text": "董仲达送予至湘阴别后顺风比晚行三百里怅然有怀作二绝付其仆之远送者持归", "tgt_text": "吾子才华我最知，鬓毛回首各成丝。汨罗江上一杯酒，萍水相逢又几时。江蓠杜若满汀洲，骚国春来亦可愁。一日顺风三百里，故人何处望予舟。", "ctrl_text": "七言律诗"}
{"src_text": "次贾伯坚左司寄来韵二首", "tgt_text": "酒来宛国注红香，鱼出凉亭荐雪肪。多病浪仙都□此，空哦清句嚼冰霜。赐沾炰凤玉脂香，大笑轻身服雁肪。华发侍臣归有日，鴐鹅先报一天霜。", "ctrl_text": "七言律诗"}
{"src_text": "代书寄可行弟二首", "tgt_text": "汉川云梦有租田，今岁应逢大有年。约束诸僮公出纳，羡馀留粜杖头钱。文竹移栽只五根，来时无数长儿孙。不因繁冗休轻剪，要使清阴过酒尊。", "ctrl_text": "七言律诗"}
{"src_text": "次和圭塘杂咏 日夕观山", "tgt_text": "亭西咫尺耸千岩，清气侵凌涌碧岚。红日欲沈山更好，从他捷径在终南。老树清溪映白沙，可人竹外一枝斜。黄昏信步前村去，香到松林卖酒家。", "ctrl_text": "七言律诗"}
{"src_text": "睡起偶成次韵二首", "tgt_text": "乞得西园作醉乡，浮生俗务总相忘。水云清彻荷香里，小艇虚明似洞房。赋诗舒啸杖藜行，水色山光不世情。醉卧午窗谁唤醒，柳阴啼鸟两三声。", "ctrl_text": "七言律诗"}
{"src_text": "哭空谷师", "tgt_text": "玄雁离群得意飞，稻梁秋静羽毛微。不知何处逢缯缴，云冷空江夜不归。霜入枫林叶已丹，风鸣籁动助悲酸。山人归去鹤空怨，清夜月高榕影寒。", "ctrl_text": "七言律诗"}
{"src_text": "宿卓水二首", "tgt_text": "寒釭挑尽火重生，竹有清声月自明。一夜客窗眠不稳，却听山犬吠柴荆。山水年来满意看，只无幽竹伴幽閒。从君愿乞龙孙去，栽向西城空隙间。", "ctrl_text": "七言律诗"}
{"src_text": "维扬道中二绝", "tgt_text": "淮天如水水如秋，叶叶渔郎下钓舟。北畔荷花南畔柳，殷勤送我到扬州。香霏满棹渡长沟，浓著秋光浅著愁。日暮女郎清唱发，鸳鸯斜拂柳边洲。", "ctrl_text": "七言律诗"}
{"src_text": "山行随兴二首", "tgt_text": "暖风吹雨湿平沙，远色疑青草欲芽。谁是多情能爱我，野梅一路腊前花。金石台前鸦乱飞，空濛山影出阴霏。野塘水活柳生眼，茅舍聚人迎妇归。", "ctrl_text": "七言律诗"}
{"src_text": "方镜二首", "tgt_text": "凿地作方池，背带千花草。万磨愈不情，一照一回老。十八事舅姑，机杼任蓬首。照面不照心，照心妾不丑。", "ctrl_text": "五言律诗"}
{"src_text": "伤田家二首", "tgt_text": "春祈秋报一年期，土谷神灵知未知。昨日街头穹米价，三钱一斗定何时。缫车未歇取丝分，私债官逋夜打门。里正不慈胥吏酷，穷民空感半租恩。", "ctrl_text": "七言律诗"}
{"src_text": "三峰二首", "tgt_text": "午夜瑶坛谒帝还，笋舆冲雨两山间。客来似觉茅君喜，净扫浮云出好山。石径松云入步轻，垂垂空翠雨初晴。风来山阁凉如水，小倚阑干听鹿鸣。", "ctrl_text": "七言律诗"}
{"src_text": "延祐元年五月重祀茅山瑞鹤诗二首", "tgt_text": "一雨三峰分外青，岩华涧草共欣荣。茅君闻道天香至，先遣西山羽驾迎。图写丹青上九天，秋风百鹤驻山前。谁知六辔重来日，又见排空十二仙。", "ctrl_text": "七言律诗"}
{"src_text": "重过喜客泉二首", "tgt_text": "万珠寒涌碧琉璃，山色天光湛一池。客本喜泉泉喜客，阑干倚遍立多时。前度题诗重拂尘，泉迎熟客喜津津。主人不负当年约，为把殊庭总一新。", "ctrl_text": "七言律诗"}
{"src_text": "题米元晖画云山图二首", "tgt_text": "溪上青山过雨浓，分明倒满玉芙蓉。令人却忆匡庐顶，百丈银河下碧峰。雨外夕阳摇树明，山云吞吐乱阴晴。飞帆一点知谁子？疑在元晖画里行。", "ctrl_text": "七言律诗"}
{"src_text": "次韵黄晋卿清明游北山二首", "tgt_text": "行歌共访采芝翁，绝壑层云一荡胸。谁念愁吟溪上客，落花微雨独支筇。一壑风烟自可留，十年湖海漫狂游。短衣射虎真堪乐，莫恨将军老不侯。", "ctrl_text": "七言律诗"}
{"src_text": "元旦朝回书事二首", "tgt_text": "朱衣高唱御楼东，清漏迟迟画景中。黄伞宝幢微影动，一时吹面受东风。朝散纷纷下紫微，挥鞭争道疾如飞。同来各向朱门去，祇有西山伴我归。", "ctrl_text": "七言律诗"}
{"src_text": "大驾南归至龙虎台迎候者皆于昌平胄监岁馆旧县何氏至正九年八月监丞吴当独来馆人持祭酒司业旧题索赋", "tgt_text": "当关龙虎拥层台，此地年年翠辇回。八月千官瞻候日，旧陪词馆小臣来。尔家门巷自清幽，新辟轩窗许客留。北望居庸天咫尺，白云红树倚高秋。", "ctrl_text": "七言律诗"}
{"src_text": "赠墨工侯务本次虞学士韵", "tgt_text": "御床玄璧进龙香，奎阁当年诧豫章。此日侯家新制作，采烟凝液总仙方。窗下云英透纸香，白头惭愧恋文章。玉堂天上成春梦，珍赐何时出尚方。", "ctrl_text": "七言律诗"}
{"src_text": "礼乐", "tgt_text": "束帛难招鲁两生，奉常绵蕞乱纵横。满朝将相轻年少，治道难因礼乐行。伦纪无章古道昏，哇声乱耳讵堪论。千年不睹真儒效，空忆河间礼乐存。", "ctrl_text": "七言律诗"}
{"src_text": "连旬大雪", "tgt_text": "瘦骨棱层病未安，江天风雪夜漫漫。布衾铁石浑无寐，难得梅花入梦看。平施翠壑与丹崖，风磴云门处处埋。直待东风花尽发，却寻布袜踏青鞋。", "ctrl_text": "七言律诗"}
{"src_text": "长生院作寿", "tgt_text": "蓬莱云气合从龙，肠断关山几万重。水落城空山未晓，长生院里鼓逢逢。天秩民彝不可磨，伤心蚁穴与蜂窠。无端紫绶红尘里，犹说先朝第几科。", "ctrl_text": "七言律诗"}
{"src_text": "丑月六日见迫趋升抗论力争复絷于小舟龙开河口累夕惊风怒涛中六日夜至十有二日大雪冱冻病卧赋此", "tgt_text": "长夜漫漫雪一篷，有衾如铁卧如弓。窖中犹拥胡姬暖，未信当年属国穷。曾忆黄河守冻船，鱼肥肉美酒如泉。半生辛苦成何事，衰病饥寒雪里眠。", "ctrl_text": "七言律诗"}
{"src_text": "漷州二首", "tgt_text": "四月一日尚绵衣，知是故乡花片飞。白头慈母倚门久，目断天南无雁归。数株杨柳弄轻烟，舟泊漷州河水边。牛羊散野春草短，敕勒老公方醉眠。", "ctrl_text": "七言律诗"}
{"src_text": "寒食二首", "tgt_text": "寒食今逢二月天，士甘焚死竟谁怜？年来遗逸争求聘，乞赐新条莫禁烟。故苑烟绵野草花，废陵无树著栖鸦。宫中传烛人如梦，留得东风御柳斜。", "ctrl_text": "七言律诗"}
{"src_text": "春日杂咏绝句二首", "tgt_text": "东阑梨雪暗吹香，翠袖金壶为洗妆。客里不知花代谢，马蹄赢得一春忙。野人居处绝纷哗，芳楥疏篱八九家。昨夜山中风雨急，晓来门巷扫桐花。", "ctrl_text": "七言律诗"}
{"src_text": "代呻吟绝句二首", "tgt_text": "茅屋蛛丝日日新，乱黏须发惹衣巾。障空错综添经纬，不遣飞虫打著人。芦花方褥竹方床，葛帐含风薤簟凉。夜半起来山月白，满天清露洒衣裳。", "ctrl_text": "七言律诗"}
{"src_text": "赤松杂咏六首 其二 小桃源", "tgt_text": "涧户沈沈锁翠烟，落花流水自年年。种桃道士多风致，疑是天台采药仙。绕阁长松百尺高，轻花细细落云梢。羽人和露飧金粉，不用嵩山道士教。", "ctrl_text": "七言律诗"}
{"src_text": "送黄鍊师绝句二首", "tgt_text": "闻说谷城黄道士，素华台上见留侯。苍龙点得双睛了，骑绕仙人十二楼。葛洪井畔炼丹成，手把芙蓉礼太清。更觅缑山王子晋，碧桃花下听吹笙。", "ctrl_text": "七言律诗"}
{"src_text": "方壶图", "tgt_text": "信是苍厓画作仙，等閒幻出小罗天。太师铁画家藏旧，云黯烟昏四十年。忠臣死去去成仙，住在方壶大洞天。此境移来落尘世，也留遗迹伴千年。", "ctrl_text": "七言律诗"}
{"src_text": "赠打碑吴居士二绝句", "tgt_text": "天上琅文网绛纱，垂芒廓落字聱牙。何当拂此来人世，为识清都蔡少霞。曾于水火识阴阳，拂拂玄虚道乃彰。知白定应能守黑，不须更觅大还方。", "ctrl_text": "七言律诗"}
{"src_text": "咏史", "tgt_text": "殽函恃险竟何如，虎视乾坤归六虚。空向人间焚典籍，宫中尚有不韦书。歌风台上凛英雄，玉斗鸿门事已空。何事封侯先雍齿，可怜纪信竟无功。", "ctrl_text": "七言律诗"}
{"src_text": "赠冯供奉二绝句", "tgt_text": "朝元阁上五色笺，回首春风二十年。今日相逢宫树老，始知方朔是神仙。开元天宝梦中春，曾捧泥金下紫宸。舞帽槿花容易落，等闲老却太平人。", "ctrl_text": "七言律诗"}
{"src_text": "听张供奉歌赤壁二首", "tgt_text": "苍颜白发紫云歌，旧说秦青奈尔何。一曲贯珠听不尽，西风馀韵绕庭柯。铜台翠瓦散春烟，歌舞人空曲尚传。不意秋风寥落后，江南更识李龟年。", "ctrl_text": "七言律诗"}
{"src_text": "和张养明九日人名绝句", "tgt_text": "晋朝神器已危倾，天下飞尘尚未清。当日倘无王刺史，有谁携酒访渊明。九日龙山盛管弦，此时司马亦醺然。不因席上西风起，谁识参军孟万年。", "ctrl_text": "七言律诗"}
{"src_text": "赠刻图书钱拱之男钱瓛二绝句", "tgt_text": "唐人小印网蛛丝，汉篆阴文古且奇。赖有钱生能识此，免将古谱较参差。一种青铜自琢磨，尔家铜色似宣和。十年为尔腾声价，不道平生篆已多。", "ctrl_text": "七言律诗"}
{"src_text": "寄衣曲", "tgt_text": "闻有宫袍赐，翻令闺意伤。良人在行伍，祇待妾衣裳。征衣须早寄，遥忆藁砧寒。莫讶啼痕少，相思泪已乾。", "ctrl_text": "五言律诗"}
{"src_text": "自君之出矣二首", "tgt_text": "自君之出矣，妾不出闺门。怀君不敢恨，惟有感君恩。自君之出矣，妾自奉尊嫜。知君不思妾，亦当思故乡。", "ctrl_text": "五言律诗"}
{"src_text": "寄马易之", "tgt_text": "近日淮南见马卿，新诗句句掇琼英。画船不肯留三日，先载东风过四明。自是风流爱鉴湖，木兰舟上倒金壶。鲈鱼莼菜恋乡国，马湩蒲萄忆帝都。", "ctrl_text": "七言律诗"}
{"src_text": "送高句骊僧式上人东归二首（号无外）", "tgt_text": "师从东国来，却返东国去。能操无外心，何不中国住。暮餐城南粥，朝踏城东尘。道人心似水，去住本无因。", "ctrl_text": "五言律诗"}
{"src_text": "分宪后圃二咏（襄阳路） 其一 桃", "tgt_text": "秋桃实累累，久熟双颊赤。风来堕苔径，取食味如蜜。雅洁玉簪花，清芬莫与比。不得向阳栽，植根北窗底。", "ctrl_text": "五言律诗"}
{"src_text": "书宜都内人传后（二首）", "tgt_text": "痴绝庐陵不保身，忽从妇口议天伦。鸾台凤阁须眉者，谁识当时有内人。绣帷春色久徘徊，檀机傍边说祸胎。一笑诗人漫怀古，梦中曾见内人来。", "ctrl_text": "七言律诗"}
{"src_text": "重过江陵", "tgt_text": "渚宫春水数经过，风物消沉可奈何。闻得街头耆旧说，鲫鱼翻比昔年多。南条山色翠微茫，映带江城冠楚乡。杨柳两街多大宅，好教留待段文昌。", "ctrl_text": "七言律诗"}
{"src_text": "渔阳（二首）", "tgt_text": "万马纷纷动鼓鼙，三郎束手翠华西。向来别有销兵策，莫恨青闱燕子泥。小丑从渠怨忌多，不知和解欲如何。万几尽有关心处，却办城东热洛河。", "ctrl_text": "七言律诗"}
{"src_text": "阳关图（二首）", "tgt_text": "系马停车待酒阑，骊驹歌断不成欢。凭谁说与图中客，水远山长行路难。前春别宴武陵溪，候馆垂杨暖拂堤。忽见画图疑是梦，故人回首洞庭西。", "ctrl_text": "七言律诗"}
{"src_text": "七月八日晓晴暂出丽正门外（二首）", "tgt_text": "团团碧树压宫城，白凤门楣淡日明。回首琼华仙岛上，片云犹欲妒新晴。晓凉门巷柳阴蝉，九陌晴泥著锦鞯。到处帘栊尽相似，巧棚人静五生蔫。", "ctrl_text": "七言律诗"}
{"src_text": "雪竹白头翁横披（二首）", "tgt_text": "琅玕袅袅碧云空，雪缀斜梢倚北风。丹凤不来年岁晚，一枝聊借白头翁。苍衣雪颈冻难飞，寂寞寒梢独自栖。别有春明好风景，绿杨如画乳莺啼。", "ctrl_text": "七言律诗"}
{"src_text": "贾傅祠堂（二首）", "tgt_text": "绛灌才书汗马功，治安策里事无穷。汉家未有停年格，一岁超迁到大中。天上银河洗甲兵，八方风雨会咸京。洛阳年少偏多事，强说当时未太平。", "ctrl_text": "七言律诗"}
{"src_text": "龚秀才还临江（二首）", "tgt_text": "江上春波烟雾昏，江南游子怨销魂。五侯池馆歌钟沸，争信麻衣忆故园。烟霞锢疾是谁医，来到都门几许时。莫待蜀禽啼血叫，薜萝猿鸟怨归期。", "ctrl_text": "七言律诗"}
{"src_text": "送成都何岩亮二首（由提学云南乘传过家为父庆八十寿）", "tgt_text": "云顶嵯峨蛇阵长，锦江春日淡无光。老翁白发升平世，閒倚东风看海棠。树迷云栈路间关，诗礼庭闱梦寐还。五色衣裳千岁酒，马蹄仍度点苍山。", "ctrl_text": "七言律诗"}
{"src_text": "省郎王景星僦居钟楼之东颇有幽趣遂号市庄主人（二首）", "tgt_text": "樊川别业辋川庄，摩诘才情小杜狂。闻说当年多胜事，却怜官职苦相妨。佳树名花总是春，画帘遥隔软红尘。池台政赖閒妆点，惟欠林边学吠人。", "ctrl_text": "七言律诗"}
{"src_text": "晚泊维扬驿（二首）", "tgt_text": "驿墙红树晚萧萧，解劝征人驻画桡。拟办青楼狂载酒，月明何处玉人箫。朱轩翠馆郁岧峣，几处笙歌几处桥。怪得隔江人望见，夜深灯火似元宵。", "ctrl_text": "七言律诗"}
{"src_text": "甄氏坟园春露亭（二首）", "tgt_text": "白杨如柱草如茵，湛玉零珠苦怆神。况是清明风雨恶，可能无泪湿衣巾。轩楹错粲对泉宫，菽水庭闱在眼中。别有孤丘漆灯灭，宁馨何处哭秋风。", "ctrl_text": "七言律诗"}
{"src_text": "鄱阳萧性渊能鼓琴琴号霜钟是其曾大父宋南渡时所畜者其家上世善琴云（二首）", "tgt_text": "池台肠断雍门周，艮岳繁华逐水流。往事寥寥君不见，金仙垂泣渭城秋。不似琵琶不似筝，鲸音历历似秋清。龟年流落江潭外，谁识秦声与楚声。", "ctrl_text": "七言律诗"}
{"src_text": "赵集贤致政（二首）", "tgt_text": "集贤学士鬓双皤，少日轩车意气多。有口惟称老聃语，向人不晓缺壶歌。酒满清尊花满丛，高年乐事政无穷。近来好语君休报，惊动林间矍铄翁。", "ctrl_text": "七言律诗"}
{"src_text": "送谢德润还澧州（二首）", "tgt_text": "通济桥头杨柳枝，涔阳极浦漾金丝。惊见昔年题柱客，归来白发照涟漪。征鞍远过孙王渡，稚子迎门喜气多。烟水云山一杯酒，拂衣归去兴如何。", "ctrl_text": "七言律诗"}
{"src_text": "大名于景初家屋梁燕巢偶坏以悬匏代之因堕雏其中燕竟不他适来往其家凡六年异而求诗（二首）", "tgt_text": "春秋来去不相安，王谢恩深往复还。盛事他年君看取，蛇衔明月雀衔环。暮宿悬匏昼出飞，笑他辛苦杏花泥。邻家灶突多炎上，犹自双双得意栖。", "ctrl_text": "七言律诗"}
{"src_text": "送翰林编修赵宗吉秦蜀降香便道觐省（二首）", "tgt_text": "九重端拱不时巡，宣室斋心礼百神。奠璧沉牛唯遣使，东封西祀肯劳民。锦衣玉节照皇都，紫陌春风拂传车。行役不须愁万里，过家能似汉相如。", "ctrl_text": "七言律诗"}
{"src_text": "送湖州李教授之官（二首）", "tgt_text": "软红尘里换青衫，弹铗歌残策去骖。不用临岐重惆怅，落花迎棹过江南。笔翰超然松雪仙，丹青已矣霅溪笺。高斋应有横经暇，品画临书亦自贤。", "ctrl_text": "七言律诗"}
{"src_text": "送新安王元成赴辽阳教官（二首）", "tgt_text": "三月边城未见花，榆关尽处草连沙。举头只见长安日，忘却江东是故家。闻道东人乐事并，舞姬酬锦曲酬绫。广文别有诗书味，自分皋比冷似冰。", "ctrl_text": "七言律诗"}
{"src_text": "姑苏即事（二首）", "tgt_text": "南北东西画舫通，卖鱼输稻不愁风。邻人使北归来说，车马京尘十丈红。娃儿十五瘦腰肢，眼角红妆浅淡施。闻道阿娘将典却，揭帘催唤买燕支。", "ctrl_text": "七言律诗"}
{"src_text": "王君冕尝于长安城东出南头第一门之北凿牖穴号归云洞二首（门即青门庙记又名青绮门）", "tgt_text": "青绮门边有穴居，窈无窗户与阶除。暂时收住为霖气，不逐狂风谩卷舒。苍狗白衣多变幻，土屋深沉藏不散。神龙有时飞汗漫，犹可相从雨霄汉。", "ctrl_text": "七言律诗"}
{"src_text": "顺州会曹元宾尚书贻诗二绝因和其韵（巡历京畿东道）", "tgt_text": "三十昂藏试省闱，回思金榜挂名时。府公幸遇张京兆，到处逢人说项斯。王事那能计苦寒，客窗灯火夜阑珊。谁人解得尚书乐，不戴朝冠戴道冠。", "ctrl_text": "七言律诗"}
{"src_text": "竹山山中太皇观小憩道士白刘伯温御史旧所题二绝句即景和寄", "tgt_text": "雨汗淋漓鬓发苍，空山无地得苍凉。乔松老鹤聊容与，转觉仙家气味长。酒泉才子气凌云，落落清谈久不闻。见说松厅深处坐，简霜挥洒净妖氛。", "ctrl_text": "七言律诗"}
{"src_text": "沙市道中二首", "tgt_text": "十里沙津绿树凉，长红小白粲林塘。今年分外春光久，四月幽花夹道香。紫椹累累桑柘浓，野人生计尽从容。林间自有催蚕鸟，不用乘驺苦劝农。", "ctrl_text": "七言律诗"}
{"src_text": "谢德润号月海（二首）", "tgt_text": "三山宫阙湛无尘，万古青天白玉轮。身世清高能尔许，当年惟有泛槎人。坡仙畴昔赋赤壁，万顷秋江一苇游。更向东溟观月色，当时襟度复谁俦。", "ctrl_text": "七言律诗"}
{"src_text": "宿牛首市陆叟所居二首（再录囚襄阳）", "tgt_text": "窗户斜临雁汊洲，墨云金电晚风飕。西城不用随车雨，酝酿新凉学立秋。尘染綀衣雨汗流，停骖借得半窗秋。自怜不及居停主，坐看青山到白头。", "ctrl_text": "七言律诗"}
{"src_text": "谷城县斋留题（二首）", "tgt_text": "城南筑水息波涛，城里青帘间树梢。谁信琴堂太岑寂，承尘低处燕为巢。方沼移栽菡萏茄，曲台培植牡丹芽。小山丛桂多清致，不用河阳一县花。", "ctrl_text": "七言律诗"}
{"src_text": "山南宪副拜珠太古四友亭（二首）", "tgt_text": "三友翛然奈岁寒，使君雅趣共盘桓。京尘扰扰春游客，不满高人一笑看。窗外梅花照雪晴，江城松竹更青青。宦游难学宜春槛，好向行窝别筑亭。", "ctrl_text": "七言律诗"}
{"src_text": "白子芳瓶梅结实", "tgt_text": "蒙惠泉头岁暮时，相逢云已及瓜期。捐金筑埭功难就，嬴得州民死后思。诗书门第宁馨儿，梦寐音容守穗帷。物外春风几千岁，瓶花常见子累累。", "ctrl_text": "七言律诗"}
{"src_text": "竹枝歌二首 自遵化县还京途中作至治三年春", "tgt_text": "五里河边修禊时，犊车载得细君归。河边柳色迎草色，山云结雨行人稀。野春平碧生暖烟，虹桥南畔沙漫天。潞阳河上见酒旆，直下复有钓鱼船。", "ctrl_text": "七言律诗"}
{"src_text": "两头纤纤", "tgt_text": "两头纤纤豪矢鬃，半白半黑月蚀空。腷腷膞膞叩头虫，磊磊落落真英雄。两头纤纤针觜鱼，半白半黑茧纸书。腷腷膊膊雨跳珠，磊磊落落戴石砠。", "ctrl_text": "七言律诗"}
{"src_text": "检荒租二首", "tgt_text": "头田乱插白红牌，翁媪相看不敢猜。十八年愁今日散，爱民使者检荒来。三载徒劳三载过，旁人休笑拙催科。浙西尽有荒闲地，不似松江分外多。", "ctrl_text": "七言律诗"}
{"src_text": "醉中", "tgt_text": "玉液流春畅白鸥，醉时不觉有离愁。轩昂两袖乾坤窄，疑是阴阳之外游。金杯潋滟涨蒲萄，玉颊潮红意气豪。一撮乾坤是何物，古今只解戏儿曹。", "ctrl_text": "七言律诗"}
{"src_text": "压沙怀古", "tgt_text": "秦宫汉苑为功名，梵寺何由也废兴。试问雪香庭上月，向人脉脉不能应。桃花惯听玄都观，万树梨花是压沙。一夕春风俱埽地，雪香庭下尽桑麻。", "ctrl_text": "七言律诗"}
{"src_text": "骤雨", "tgt_text": "沧海龙飞霹雳惊，云间电影万蛇明。六丁怒挽天河水，特为人间洗甲兵。风拥黄云龙驾海，雷驱紫电雨翻盆。长虹千丈忽截断，一片风波起市门。", "ctrl_text": "七言律诗"}
{"src_text": "雪谷早行图", "tgt_text": "短衣匹马五更寒，老雪荒山去路难。为问此行成底事，要携春色下长安。马驼残梦过前溪，云锁空山雪四垂。勋业本从辛苦得，可怜歌酒富家儿。", "ctrl_text": "七言律诗"}
{"src_text": "柳眉", "tgt_text": "似敛还舒嫩觉羞，隋堤如为古今忧。翠尖管取传春意，莫向长亭管别愁。睡起纱窗对晓奁，暂时初识远山尖。多情笑煞张京兆，应恐香螺涴玉纤。", "ctrl_text": "七言律诗"}
{"src_text": "班婕妤", "tgt_text": "一自怜捐弃，香迹玉阶疏。闻道西宫路，近亦绝鸾舆。翠箔玉蟾窥，天街仙籁绝。抱恨坐夜长，银釭半明灭。", "ctrl_text": "五言律诗"}
{"src_text": "无题二首", "tgt_text": "征雁初闻废织梭，支颐机杼恨偏多。溪头返影留斜日，湖上行舟荡芰荷。闷来弹鹊漫停梭，竹岛花潭思转多。秋老莫言春度尽，若邪犹自惜凉荷。", "ctrl_text": "七言律诗"}
{"src_text": "次常山郑明善长至日见柬绝句", "tgt_text": "团团山郭甫千家，地接东南有等差。不道山中逢至日，家人应是卜灯花。远林旭日晓融融，六琯初阳一脉通。见说衢州贤太守，起观云物上华丰。", "ctrl_text": "七言律诗"}
{"src_text": "次赵文举简沙彦博二首", "tgt_text": "行路已知难复难，客边翻忆去年欢。骑马出门雨如注，江南江北汎盘盘。渭城风雨别离难，春树江云尽客欢。世上红尘深似海，屋头明月大于盘。", "ctrl_text": "七言律诗"}
{"src_text": "题严景祥画", "tgt_text": "藓纹碧荫蛇蚹石，山意晴函鹤背云。自是苍松多野趣，未应秪数老髯君。江海十年奔走地，草堂今日友朋心。平生乞得清洪愿，只结茅斋住绿阴。", "ctrl_text": "七言律诗"}
{"src_text": "题天师画二幅", "tgt_text": "江上群峰类九华，云中楼阁是谁家。幽人怕有看山者，自起开门扫落花。雨洗枇杷奈翠何，白云如海写通波。小桥分路春烟里，定有人家住涧阿。", "ctrl_text": "七言律诗"}
{"src_text": "病齿二首", "tgt_text": "萧萧一室老维摩，风日佳时电影过。病里不分春早晚，子规啼处夕阳多。宿有愆尤在齿牙，闭门经月卧沈疴。杏园旧梦还重醒，无奈红绫饼餤何。", "ctrl_text": "七言律诗"}
{"src_text": "寄蔡复斋二首", "tgt_text": "美人秋水隔丰标，老树阴森锁画桥。几度经过须舣棹，不缘茅店酒旗招。夜雨西窗铦岁寒，云萍自昔聚时难。殷勤不在同衾处，长作西窗夜雨看。", "ctrl_text": "七言律诗"}
{"src_text": "寄题陈生华山图二首", "tgt_text": "西祀曾寻箭筈天，云台石室故依然。雪驴嗅地鞭不起，一笑太平三百年。华岳秋高不受寒，虎头粉墨意萧閒。赤城别有思仙梦，长在明星玉女间。", "ctrl_text": "七言律诗"}
{"src_text": "马远小景二首", "tgt_text": "柳未藏鸦雪未消，春衫游子马蹄骄。去年沽酒楼前路，错认桃花第一桥。玉砂卷海白模糊，千树梅花埽地无。彷佛水仙祠下路，金枝翠带不胜扶。", "ctrl_text": "七言律诗"}
{"src_text": "揭学士过武康山中十日薛外史江东未至二首", "tgt_text": "南镇行香揭夫子，歇马走入计筹山。杜尊师去白石在，翻动琳琅翰墨间。一杯爱渠蒸蕨香，一槃劝我苦笋凉。饱食翻疑得诗瘦，不如顿顿地椒羊。", "ctrl_text": "七言律诗"}
{"src_text": "宿天申宫二首", "tgt_text": "借渠灵坛一枝竹，穿云度险不须扶。为寻石榻萝衣字，执火照遍青珊瑚。药苗松菌红斑斑，点缀风烟俎豆间。篮舆三日半醒醉，春云只恋铜官山。", "ctrl_text": "七言律诗"}
{"src_text": "题云林竹二首", "tgt_text": "广平旧作梅花赋，铁石心肠妩媚辞。高士岩前清赏足，月明竹外写横枝。笠泽庄头道士家，书林风竹翠交加。新梢便有凌云势，高出墙檐扫落花。", "ctrl_text": "七言律诗"}
{"src_text": "送林崇高还武夷山", "tgt_text": "云岩岩下聘君家，长记宵谈到曙霞。今日陇头谁洒饭，鹧鸪啼老白桐花。武夷山中毛竹多，神君一去奈山何。松风犹带琅璈响，散入遗音作棹歌。", "ctrl_text": "七言律诗"}
{"src_text": "七月望日徐勉自武林来得两讣音", "tgt_text": "海舟隔岁望回音，及得回音恨更深。从此远书无用寄，九原芜没转伤心。外来丧逝讣音来，女嫁桐陵亦告哀。老眼今朝方是哭，百年心事总成灰。", "ctrl_text": "七言律诗"}
{"src_text": "偶成二绝句简鲁威学士", "tgt_text": "云物凄凉小雪初，半庭残菊蝶来疏。连朝笔砚多忙事，借得东泉学士书。病起头颅不可风，南窗晴日正融融。天怜老境无差使，乞与诗篇酒盏中。", "ctrl_text": "七言律诗"}
{"src_text": "招韩伯清泛湖", "tgt_text": "南园携手赏芳红，唤取能歌盛小丛。传与春风留杏萼，明朝开向曲声中。段桥春水绿初柔，便有群凫来上游。好借鸱夷盛酒去，玉箫吹上画船头。", "ctrl_text": "七言律诗"}
{"src_text": "题刘中守佥宪为闽海宪史马谦叔赋二首", "tgt_text": "经年不见刘郎画，山色溪光共可人。底事往来沧海客，钓舟容易许相亲。远山迢递近山高，茅屋溪声阅涧毛。江浦潮来帆正疾，日边归客顿相遭。", "ctrl_text": "七言律诗"}
{"src_text": "渡口", "tgt_text": "海淀风轻晚待潮，首绵车响客心摇。人家住近青松渡，小女当檐弄阿娇。孤鹜飞来数点青，映山红叶笑相迎。青裙赤脚谁家妇，阔背牙梳也自荣。", "ctrl_text": "七言律诗"}
{"src_text": "题集贤都事石林", "tgt_text": "琪树亭亭广万章，屹无枝叶蔽严霜。相逢请看中流柱，未必崚层似尔长。谁为明堂作栋梁，石林屹立并云长。会从白玉楼中见，杞梓何能与雁行。", "ctrl_text": "七言律诗"}
{"src_text": "为江浙宣使题补之墨梅", "tgt_text": "罗浮山下梅梢月，素质湘裙浅浅妆。昨夜嫦娥初出浴，桂华不敢妒清香。螺女江头春色多，孤根分瑞到南坡。当时丰度今犹在，清苦如君少奈何。", "ctrl_text": "七言律诗"}
{"src_text": "追旧二首", "tgt_text": "自是瀛洲第一人，玉浆麟脯几曾贫。想今尚秉千金帚，欲扫蓬莱海底尘。空谷何由滞此人，束书万里岂忧贫。秋清车驾滦河上，匹马嘶风在后尘。", "ctrl_text": "七言律诗"}
{"src_text": "采莲曲二首为鲁子翚作", "tgt_text": "采莲复采莲，莲生隔江水。不愁无舟楫，但愁波浪起。采莲复采莲，水深不得归。儿饥须母哺，当令阿谁饴？", "ctrl_text": "五言律诗"}
{"src_text": "送辅贤出山作首尾吟二首", "tgt_text": "儒官不畏简书催，拄杖休惊石上苔。行到水穷云起处，路从四十九盘来。路从四十九盘来，树底看云首独回。客里不知身是客，向人犹爱话箫台。", "ctrl_text": "七言律诗"}
{"src_text": "寄朱希颜二首", "tgt_text": "城头鼓鼜雨凄凄，溪子牵船上恶溪。会有行人回首处，两边枫树郭公啼。江边鸿雁下年年，客子何由两鬓玄。七十二滩秋月白，荻花风落钓鱼船。", "ctrl_text": "七言律诗"}
{"src_text": "寄萨天锡二首", "tgt_text": "月子纤纤青海头，使君昨夜过扬州。城中高结琼花样，去听吹箫何处楼。二月江城未见花，笛声哀怨起谁家？曲中大半伤离别，马上无人写琵琶。", "ctrl_text": "七言律诗"}
{"src_text": "病起用伯循御史韵二首", "tgt_text": "何言痛饮是吾师，病覆壶觞亦废诗。客久自应甘寂寞，独怜夜雨打窗时。病起无聊带减围，看花惊有未开枝。主家十二楼中见，烂熳春风祇自知。", "ctrl_text": "七言律诗"}
{"src_text": "题王士让御史所藏画卷 风雨回舟", "tgt_text": "天昏地黑蛟龙恶，风雨如山擘不开。舟中自有刺蛟手，笑杀舟师捩舵回。山上荒祠山下溪，系牲断石是谁题？落日行人更回首，青枫树里鹧鸪啼。", "ctrl_text": "七言律诗"}
{"src_text": "送茂上人二首", "tgt_text": "五湖春水绿溶溶，两岸花开斗白红。欲买扁舟随汝去，卧听疏雨打南篷。二月狂风已不禁，天笼大野日阴阴。高斋一夜听新雨，想见城东柳色深。", "ctrl_text": "七言律诗"}
{"src_text": "次萨使君六合诗韵二首", "tgt_text": "瞿塘雪解水初回，浪触金山怒转雷。惟有诗人天亦爱，迎船怪雨为君开。梦驱枢郎发船去，两舷成与岐龙撞。醒时呼童开户看，月在青天天在江。", "ctrl_text": "七言律诗"}
{"src_text": "十二月十三日登凤凰台望淮南雪中诸山兼书道上所见二首", "tgt_text": "雪花一丈欲齐楼，人住凤凰台上头。雪隔淮南数千里，青山断处是滁州。貂帽金鞲绿裤襦，骑童自狎小毡车。黄金博得歌姬笑，却笑先生夜读书。", "ctrl_text": "七言律诗"}
{"src_text": "怀萨使君二首", "tgt_text": "憎夜还闻蟋蟀吟，定知秋色上青林。坐看黄叶落四五，记得题诗入绿阴。山雨萧萧到楚回，夜凉鸿雁渐应来。题诗满壁无人看，墙下玉簪花又开。", "ctrl_text": "七言律诗"}
{"src_text": "题周曾秋塘图卷二首", "tgt_text": "家在东南云锦乡，心魂元是水花香。哦诗想入秋塘境，鸳鸯惊飞一夕忙。鲛人初息露香机，花覆龙梭鸟自飞。莫向西湖问烟水，夜凉风露湿荷衣。", "ctrl_text": "七言律诗"}
{"src_text": "宫词二首", "tgt_text": "馆娃谁比念奴娇，暖玉团香腻粉消。昨夜教坊传圣旨，梨园弟子属云韶。宫门烟柳映风蒲，别殿交鱼给傅符。太液池边下黄鹄，急宣立本画新图。", "ctrl_text": "七言律诗"}
{"src_text": "送叶审思北上二首", "tgt_text": "晓际风霆上紫坛，夜吹箫管向人间。月明孤鹤三千里，知过吴山与越山。领得除书好便归，故山芝朮已应肥。神仙政苦多官府，不及閒云自在飞。", "ctrl_text": "七言律诗"}
{"src_text": "暮春二绝句", "tgt_text": "水生泽国徂春暮，倚杖汀洲立惠风。千树梅花红雨落，满林竹笋绿阴浓。牡丹满楹红于锦，柳絮随风白胜绵。何日扁舟钓湖上，沧波深处一丝烟。", "ctrl_text": "七言律诗"}
{"src_text": "渔庄款歌二首", "tgt_text": "傍水芙蓉未著霜，看花酌酒坐渔庄。花边折得芭蕉叶，醉写新词一两行。秋月团团照药栏，水边帘幕晚多寒。素娥不上青鸾去，借得银筝花里弹。", "ctrl_text": "七言律诗"}
{"src_text": "寓意", "tgt_text": "白道穿云去，青郊占地耕。堑深屯棘刺，得得断人行。花有凌霄者，谁当瘠土栽。可怜无所附，寂寞草间开。", "ctrl_text": "五言律诗"}
{"src_text": "迎祥观即事二首", "tgt_text": "牵牛延蔓覆檐青，凉气著人如酒醒。天外晚风收积雨，石炉澄水白泠泠。纸钱灰冷女巫归，庭树阴斜觉日移。二尺短碑堪与语，石香炉下独支颐。", "ctrl_text": "七言律诗"}
{"src_text": "舟行二首", "tgt_text": "羞涩行囊赁客舟，初期十日到齐州。归心昼夜如流水，滩浅风狂不自由。尽室东随贾客船，天教归老旧园田。三河千里无青草，岁在虚危定有年。", "ctrl_text": "七言律诗"}
{"src_text": "悼邻妓二首", "tgt_text": "西子湖边杨柳花，随风飘泊到天涯。青春遇著归来燕，衔入当年王谢家。一种腰肢分外妍，双眉画作月娟娟。春风吹破襄王梦，行雨行云若个边。", "ctrl_text": "七言律诗"}
{"src_text": "次韵康子山舍人二首", "tgt_text": "兼旬风雨气寒凉，院落幽深草木长。却喜今年多夏果，碧苞丹实满林香。欲赏秋花色已凉，碧云散尽楚天长。姮娥旧种无多树，何故人间有此香。", "ctrl_text": "七言律诗"}
{"src_text": "送人二首", "tgt_text": "客路逢春雪乍消，眼前愁思转相撩。垂杨染作黄金色，舞遍东风万万条。金沟河上始通流，海子桥边系客舟。却到江南春水涨，拍天波浪泛轻鸥。", "ctrl_text": "七言律诗"}
{"src_text": "纪梦二首", "tgt_text": "四面青山拥翠微，楼台相向辟天扉。夜阑每作游仙梦，月满琼田万鹤飞。纷纷鸾鹤满虚空，耳畔如闻度海风。直上云霄千万里，此身飞入紫微宫。", "ctrl_text": "七言律诗"}
{"src_text": "静安八咏录二 陈桧", "tgt_text": "殿前双桧郁龙蛇，翠雨溟濛锁绿霞。不逐后庭花片落，托根却在梵王家。路入西风十里秋，月明飞雪下汀洲。关山著处皆戎马，容得山人不系舟。", "ctrl_text": "七言律诗"}
{"src_text": "送唐伯庸二首", "tgt_text": "江南一何秀，寄语北人道。翡翠戏兰苕，奈此颜色好。诸父纡组绶，翁媪被封爵。盛年得逢此，光耀殊不恶。", "ctrl_text": "五言律诗"}
{"src_text": "寄于清叔二首", "tgt_text": "暖沁香篝宿火温，绛纱红烛照黄昏。自怜不废千金夜，帐底吹笙倒玉尊。梅花乱落雪纷纷，两袖东风酒半醺。春月满堂歌舞散，高情浑欲梦梨云。", "ctrl_text": "七言律诗"}
{"src_text": "次友人春日见寄韵二首", "tgt_text": "簇簇霏霏委地红，阑干不解隔狂风。时人莫道寻芳晚，留得馀春绿树中。清景行行一径苔，兰樽特为晚春开。绿阴青紫犹堪赏，昨日游人自不来。", "ctrl_text": "七言律诗"}
{"src_text": "至正十一年秋七月巡按松州虎贲分司时山谷寒甚公事绝少明日即还为赋此", "tgt_text": "秋风摵摵衣绵薄，夜雨萧萧烛焰低。万里江南才梦觉，此身元自客辽西。云叶缤纷雪弄花，小营近午却排衙。分司御史浑无事，又鞚青骢踏白沙。", "ctrl_text": "七言律诗"}
{"src_text": "滦河曲二首", "tgt_text": "椎髻使来交趾国，橐驼车宿李陵台。遥闻彻夜铃声过，知进六宫瓜果回。白沙冈头齐下马，为拾阏支八宝鞭。忽见草间长十八，众人分插帽檐前。", "ctrl_text": "七言律诗"}
{"src_text": "水仙二首", "tgt_text": "太液池边雪始乾，晓妆初试佩珊珊。帘钩欲下东风细，犹梦珠宫扇影寒。十二瑶台风露寒，银河澹澹月团团。龙宫自与尘凡隔，别有铢衣白玉冠。", "ctrl_text": "七言律诗"}
{"src_text": "钓台", "tgt_text": "百战关河血未乾，汉家宗社要重安。当时尽著羊裘去，谁向云台画里看。青山如马复如龙，沧海东来第几重。不是狂奴轻万乘，世间谁不受牢笼。", "ctrl_text": "七言律诗"}
{"src_text": "吴淞江上谩兴二首", "tgt_text": "白月满天江水平，银河垂地寂无声。披衣独坐过夜半，拨剌跳鱼时一鸣。露冷草根鸣蟋蟀，雨晴花影转蛸蟏。一家四散知何在，独对林间喜鹊巢。", "ctrl_text": "七言律诗"}
{"src_text": "雀二首", "tgt_text": "野雀振双翰，卑枝立自閒。莫愁风力紧，绝胜纥干山。荆棘半低垂，幽禽祇自悲。可怜栖不稳，不似上林时。", "ctrl_text": "五言律诗"}
{"src_text": "暮春二首", "tgt_text": "吴娃二八正娇容，斗草寻花趁暖风。日暮归来春困重，鞦韆閒在月明中。惜花公子爱春晴，骏马骄嘶晓出城。半醉归来人共看，笑将金弹打流莺。", "ctrl_text": "七言律诗"}
{"src_text": "云山图二首", "tgt_text": "百折溪流路转深，湿云低压树阴阴。山中底事如秦晋，刚被渔郎说到今。閒身閒看白云閒，更爱青山懒出山。别起楼台半空里，只教钟鼓落人间。", "ctrl_text": "七言律诗"}
{"src_text": "画梅二首", "tgt_text": "朔风扑面冻云垂，引鹤冲寒出郭迟。却忆西湖霜月下，美人相伴立多时。江城钟鼓夜迢迢，霜月多情照寂寥。更有梅花是知己，小窗斜度两三梢。", "ctrl_text": "七言律诗"}
{"src_text": "题菜二首", "tgt_text": "西风吹动锦斓斑，晓起窥园露未乾。三日宿酲醒不得，正思风味到辛盘。雨过畦蔬绿渐匀，呼童小摘慰情亲。个中滋味如谙得，不是寻常肉食人。", "ctrl_text": "七言律诗"}
{"src_text": "枯木图二首", "tgt_text": "湖石东头太液西，春风宫树半高低。王孙金弹多如雨，不著黄鹂一个啼。翠萝牵恨引丝长，黄叶将风战晓霜。莫怨一枝栖未稳，上林春树近昭阳。", "ctrl_text": "七言律诗"}
{"src_text": "梁山泺次袁伯长韵", "tgt_text": "积水平芜渺没间，夕阳渔市网如山。扁舟却逐孤云去，得似凫翁照影间。帖帖汀荷望眼平，微风疏雨叶香清。令人忽忆西湖曲，碧盖红妆短棹横。", "ctrl_text": "七言律诗"}
{"src_text": "凤山钓矶", "tgt_text": "一曲沧浪欸乃间，数声清彻凤山湾。世多俗客忙相逐，天许渔郎剩得闲。潮汐回旋绕凤山，临流把钓自安閒。渔矶夜夜歌明月，谁道遗民去不还。", "ctrl_text": "七言律诗"}
{"src_text": "再题赵子固兰蕙卷二首 兰", "tgt_text": "雪消云净墨池方，爱杀窗前叶叶长。祗为朝东春得早，风吹一夜紫苞香。无数花开一两枝，更栽百亩亦相宜。江南三月春如酒，恼乱蜂儿总不知。", "ctrl_text": "七言律诗"}
{"src_text": "和曹克明都事灵岩二绝", "tgt_text": "金屋妆成贮祸基，君王犹自苦沈迷。百花洲上西风急，唯有寒芜一尺齐。门外长松可十围，松根下有茯苓肥。一双啼鸟忽飞去，却是老僧来挂衣。", "ctrl_text": "七言律诗"}
{"src_text": "嘉兴", "tgt_text": "燕子穿烟水荇开，故家犹有读书堆。平生双耳松风里，又向华亭听鹤来。箫鼓声中十万家，垂杨浅映绿窗纱。象梳两两蝉鬟女，笑拥红娇买藕花。", "ctrl_text": "七言律诗"}
{"src_text": "古宿迁", "tgt_text": "淮水东流古宿迁，荒郊千里绝人烟。征衣不脱夜无寐，舟在西风乱荻边。月落狐鸣野草黄，雁飞无数水茫茫。数星鬼火寒沙上，知是何年旧战场。", "ctrl_text": "七言律诗"}
{"src_text": "广川大夫庙", "tgt_text": "俯察人情仰宪天，素王心事策三篇。大夫不向江都死，换尽炎刘四百年。义利从来界限殊，大夫一语破昏愚。平生最笑秋风客，只爱黄金灶鬼书。", "ctrl_text": "七言律诗"}
{"src_text": "保定府", "tgt_text": "圣明恩重一身轻，英簜荧煌万里行。试问黄金台上月，清光此夜为谁明。万点寒鸦噪野烟，保州城上夕阳天。道傍苔碣麒麟卧，知是谁家旧墓田。", "ctrl_text": "七言律诗"}
{"src_text": "中山府", "tgt_text": "马上秋云拥节旄，霜花如雪点征袍。要留醒眼看天地，不向山中饮浊醪。定武兰亭堕渺茫，愚儒犹护箧中藏。我来一笑无他语，独立西风看雁行。", "ctrl_text": "七言律诗"}
{"src_text": "宿赵州驿", "tgt_text": "晋家曲沃旧池台，无数行人去又来。可惜石桥三百尺，只留驴迹印青苔。揽辔栾城又赵州，清霜点入鬓边秋。何如东院老尊宿，不出山门到白头。", "ctrl_text": "七言律诗"}
{"src_text": "上蔡县驿", "tgt_text": "上蔡城边雉兔肥，满川桑枣绿成围。东门牵犬无穷乐，谁遣君侯不早归。幽赞神明象数开，要从混沌见胚胎。人间别有蓍龟在，休问荒城八卦台。", "ctrl_text": "七言律诗"}
{"src_text": "江州", "tgt_text": "司马琵琶昔日歌，天涯流落事如何。若行今日江州路，应是青衫泪更多。老母越南垂白发，病妻燕北寄黄昏。瘴烟蛮雨交州客，三处相思一梦魂。", "ctrl_text": "七言律诗"}
{"src_text": "思明州元日", "tgt_text": "去年元日步瀛洲，兽舞天墀拜冕旒。山驿今朝一樽酒，微臣身在岭南州。三雏掌上玉娉婷，拂晓呕哑语到明。今日乱山孤枕上，耳边忽似有啼声。", "ctrl_text": "七言律诗"}
{"src_text": "雕窠道中", "tgt_text": "晓驰漠北暮居庸，千里山河一瞬中。江左故人知我否，马蹄声里过秋风。车外尘沙十丈黄，车中客子黑貂裳。拂云堆上閒回首，无数征鸿带夕阳。", "ctrl_text": "七言律诗"}
{"src_text": "过交河作", "tgt_text": "黄昏饮马伴交河，吟著唐人出塞歌。后四百年来到此，夕阳衰草意如何。北去李陵经几秋，筑台憔悴望乡愁。可怜陇右天穷处，不见交河只泪流。", "ctrl_text": "七言律诗"}
{"src_text": "登焦山塔二首", "tgt_text": "远寻兰若访参寥，仰见龙蛇窟宅高。试上云梯舒望眼，蓬莱咫尺限云涛。归鞭袅袅拂斜曛，踏碎长街九里云。渐愧蜗牛庐下客，终朝城市醉醺醺。", "ctrl_text": "七言律诗"}
{"src_text": "题画图二首", "tgt_text": "青红楼观护烟霞，湖曲高亭竹径斜。日出炎埃生九野，松阴水石养苔花。雨馀空翠转霏霏，杜若洲边小艇归。又为故人临野閤，江云日暮湿秋衣。", "ctrl_text": "七言律诗"}
{"src_text": "用吴彦晖韵送扬州张教授还汴梁二首", "tgt_text": "花边细马蹋轻尘，柳外移舟水满津。莫向春风动归兴，杭人半是汴东人。匆匆归去缘何事，要看扬州芍药花。定有金盘承绛露，送他梁苑故人家。", "ctrl_text": "七言律诗"}
{"src_text": "题春宫倦绣两图二首", "tgt_text": "上阳宫树奏莺簧，蛱蝶罗衣逗暖香。睡思已随巫峡雨，綵丝偏与日争长。绿树垂垂护宝阑，床头翠帕羃双鸾。阿鬟可是无情思，又见春风到牡丹。", "ctrl_text": "七言律诗"}
{"src_text": "绝句二首", "tgt_text": "绣帘钩月夜生凉，花雾霏霏入画堂。吹彻玉箫人未寝，更添新火试沉香。金吾列侍拥旌旄，五色云深雉尾高。视草词臣方退食，内宫传敕赐樱桃。", "ctrl_text": "七言律诗"}
{"src_text": "缺题", "tgt_text": "草绿蘋香縠水纹，秋山寂寂冷斜曛。庭前双桂窗留影，时宿寒鸦与断云。秋老江濒漾夕空，萧萧枫叶挂疏红。那知三泖清秋思，偏寄芦花一寺中。", "ctrl_text": "七言律诗"}
{"src_text": "题画二首", "tgt_text": "茅舍雪初消，幽窗夜方静。美人期不来，月照梅花影。愁来生白发，问尔复何愁？应被春光恼，多情雪满头。", "ctrl_text": "五言律诗"}
{"src_text": "绝句二首", "tgt_text": "地湿泉流础，庭虚石卧云。井阑行小蚁，蛛网挂飞蚊。云合虹腰断，风回两脚斜。浅滩屯宿鹭，高树竞栖鸦。", "ctrl_text": "五言律诗"}
{"src_text": "题花竹翎毛二首", "tgt_text": "梨花沐雨带娇羞，独立枝间一鸟幽。若遣美人初睡起，定应无处著春愁。乾坤寥落岁将阑，竹叶梅花独好看。可惜幽禽栖不稳，霜风日暮羽毛寒。", "ctrl_text": "七言律诗"}
{"src_text": "客中九日", "tgt_text": "客居邻小市，有酒有黄花。莫讶无诗友，故乡天一涯。今晨风落帽，秋鬓觉苍苍。小酌聊成醉，都忘在异乡。", "ctrl_text": "五言律诗"}
{"src_text": "病起夜坐二首", "tgt_text": "独坐寒窗夜，深炉火欲灰。无穷身外事，都逐雨声来。自怜衰老貌，灯影雪千茎。药饵扶吾病，诗书寄此生。", "ctrl_text": "五言律诗"}
{"src_text": "明旦再用前韵", "tgt_text": "杜门聊守拙，利禄念俱灰。旧雨曾来客，如今雨不来。古鼎烧香篆，朝盘荐菜茎。澹然闲自适，何用学吾生。", "ctrl_text": "五言律诗"}
{"src_text": "春日漫兴二首", "tgt_text": "人闲境亦幽，鸟鸣山更静。临流玩落花，清兴与川永。开园近屋头，日陟自成趣。心怀千载期，锄云种松树。", "ctrl_text": "五言律诗"}
{"src_text": "再次韵答海翁上人", "tgt_text": "为爱石梁担负山，照心亭上久凭阑。松篁不动云飞尽，清磬一声山月寒。红尘飞不到青山，留得诗人倚石阑。林鹤已归僧未返，半岩秋雨瀑花寒。", "ctrl_text": "七言律诗"}
{"src_text": "村景", "tgt_text": "阴阴桑柘雨初晴，一片平田白水生。野老相逢无别事，共过深巷听鹂鹒。屋后青山屋外溪，穿芳度密有深蹊。白云不隔经行处，容我时来寄杖藜。", "ctrl_text": "七言律诗"}
{"src_text": "次韵题江山小景二扇面", "tgt_text": "漠漠风烟溯碧流，荻花摇荡一江秋。渔舟遥系人家外，短笛数声生晚愁。江上数峰凝紫烟，江头一水碧于天。月华明处秋空阔，疑有缑山驾鹤仙。", "ctrl_text": "七言律诗"}
{"src_text": "余患肺病徐子苍寄诗问安次韵答之", "tgt_text": "径竹猗猗绿似云，满阶凉影石苔新。故人远寄相思句，应念山中老病身。深巷沈沈白昼间，一区林屋自清宽。业多尚觉身为患，虑遣应无心可安。", "ctrl_text": "七言律诗"}
{"src_text": "新凉", "tgt_text": "夜来窗户凉，一枕听秋雨。晓起绝飞埃，门前有流水。雨将残暑去，风送新凉至。安得归梦成，长夜愁不寐。", "ctrl_text": "五言律诗"}
{"src_text": "送孙仲明尉再到东阳省墓归太原", "tgt_text": "游子思亲日九回，首丘无计转堪哀。故人相见休相问，不为东阳酒好来。西风老泪断人肠，滴死坟前草树荒。明日还家重回首，白云何处是东阳。", "ctrl_text": "七言律诗"}
{"src_text": "竹枝词二首", "tgt_text": "望夫石上望夫时，杜宇朝朝劝妾归。未必望夫身化石，且向征夫屋上啼。僻亭女儿坐可怜，今年同上采莲船。妾心恰是荷心苦，只食么荷不食莲。", "ctrl_text": "七言律诗"}
{"src_text": "渔翁", "tgt_text": "鹤发峥嵘两鬓丝，白鸥相近久忘机。绿蓑带雨不垂钓，閒扫秋云坐石矶。转棹收缗日未西，短篷斜阁断沙低。卖鱼买酒归来晚，风飐芦花雪满溪。", "ctrl_text": "七言律诗"}
{"src_text": "送李伯英二首", "tgt_text": "吴越江山天下稀，尊前休叹昔人非。一杯正好酬春色，何事征帆去似飞。江南才子去游燕，为忆明时正礼贤。休向蓟门寻古迹，黄金台上草连天。", "ctrl_text": "七言律诗"}
{"src_text": "梦游句曲二首", "tgt_text": "花竹垣墙映白沙，紫清宫殿閟烟霞。一条归路朱弦直，三百来年不到家。二华树下拜青童，语我丹砂九转功。缑氏不逢王子晋，雷平来访郭仙翁。", "ctrl_text": "七言律诗"}
{"src_text": "次韵大学士喀喇子山公见寄二首", "tgt_text": "龙庭四面翠连峰，碧草银沙掩映中。十二天街清似水，门前琪树动秋风。瀛岛高飞孤凤凰，不知人世有炎凉。独怜短翮羁栖苦，五色文章照眼光。", "ctrl_text": "七言律诗"}
{"src_text": "水晶殿进讲鲁论作", "tgt_text": "圣王晓御水晶宫，香绕龙衣瑞气融。章句敢言裨海岳，勋华荡荡与天崇。泠泠翠琐度微风，湛湛琼浆注颊红。终日玉皇香案侧，不知身在五云中。", "ctrl_text": "七言律诗"}
{"src_text": "闰二月八日入直宣文阁上命陈阁中前代礼器赐问制作之由具对称旨纪事二首", "tgt_text": "桃花开遍杏花开，星仗侵晨幸阁来。云绕香猊腾绮井，春随天步上瑶台。尧日堂中诏小臣，尊彝圭璧席前陈。诏稽制度论三代，却笑当年问鬼神。", "ctrl_text": "七言律诗"}
{"src_text": "西内进讲即事", "tgt_text": "牡丹苞栗药抽茧，曲槛飞香绿渐多。宿雨初收西掖静，青琴共奏汉廷歌。游蜂趁煖雀相呼，青杏县珠碧草腴。天上春风浓似酒，来禽花底倒宫壶。", "ctrl_text": "七言律诗"}
{"src_text": "东便殿进讲赐酒时牡丹盛开作", "tgt_text": "片云飞雨晓濛濛，高下宫妆掩映中。已染异香朝北极，更依芳影立东风。天颜每为讲经怡，锦绣丛中酒一卮。因笑沉香亭畔客，清狂只解赋新词。", "ctrl_text": "七言律诗"}
{"src_text": "咏西内芍药", "tgt_text": "芳心有待却含羞，独殿群芳弄媚柔。不是红云连阆苑，定应绛雪积昆丘。赭袍重拥翠云裘，尚有春风数日留。天女移来天上种，从今更不数扬州。", "ctrl_text": "七言律诗"}
{"src_text": "题云州老人刘寿云诗卷", "tgt_text": "云州州在万山间，万骑年年来往喧。独向白云深处住，不知人世有高轩。东阡种粟西畦菜，凿石得泉如蜜甜。土酥瀹羹可供客，绕膝孙曾挽白?。", "ctrl_text": "七言律诗"}
{"src_text": "驿途还至通州二首", "tgt_text": "秩祀非同使碧鸡，出门苑马踏春泥。归途泊处榴花发，千树鸣蝉麦穗齐。潞河上水似登天，破浪云帆借我便。宣室复祠仍汉畤，薰风入耳听虞弦。", "ctrl_text": "七言律诗"}
{"src_text": "绝句四首奉答惟寅高士见赠", "tgt_text": "谁识元方趣，高居湖上山。诗成不求赏，独咏两松间。列岫供秋色，遥风散水文。明当思旧隐，归棹一川云。", "ctrl_text": "五言律诗"}
{"src_text": "题杂画二首", "tgt_text": "离离江树暗芳洲，江上西风几度秋。别鹄未归天又晚，不胜清怨忆丹丘。水阔天低欲尽头，柳花如雪暗归舟。平生解识沧洲趣，何处飞来双白鸥。", "ctrl_text": "七言律诗"}
{"src_text": "客有赋大军来者戏答", "tgt_text": "庞眉炙背短墙隈，问我何时笑口开。几度传闻狂欲舞，如今懒说大军来。梦寐渔阳右北平，弯弓走马气凭陵。不知近日燕山雪，添得黄河几尺深。", "ctrl_text": "七言律诗"}
{"src_text": "感古", "tgt_text": "吴宫队长罢论兵，越女西施擅宠荣。百鍊一朝成绕指，方知世上有倾城。钜鹿诸侯伟战功，咸阳宫殿转头空。如何盖世称无敌，也为虞兮泣帐中。", "ctrl_text": "七言律诗"}
{"src_text": "读天宝雷海清舞马事有感", "tgt_text": "剑阁迢迢隔两京，衣冠相送范阳城。伤心凝碧池头宴，千载无人传海清。太液华清污禄儿，从官千骑竞西驰。君恩旧日深如海，赖有衔杯舞马知。", "ctrl_text": "七言律诗"}
{"src_text": "题惠麓复隐图二首", "tgt_text": "满汲清泉洗战尘，结茅重与惠山邻。谋生不为鸡豚乐，愿得粢盛岁荐新。频年避地得生全，白发归来只自怜。栽树种田春雨后，试茶重煮惠山泉。", "ctrl_text": "七言律诗"}
{"src_text": "渔村夜归二首", "tgt_text": "丝丝暖雨歇春潮，云压江流落涧桥。欲访桃花无路入，好风时度玉人箫。月落蘋汀宿雾凝，小桥霜冷挂渔罾。归来已是三更后，水际人家尚有灯。", "ctrl_text": "七言律诗"}
{"src_text": "自遣二首", "tgt_text": "几见秋风几见春，一愁未已一愁新。閒中点检平生事，唯有清贫不负人。瓮面浮香处处春，任他时事百端新。自知野鹿山麋相，不足麒麟阁上人。", "ctrl_text": "七言律诗"}
{"src_text": "净土诗二首", "tgt_text": "富贵之人宜念佛，黄金满库谷盈仓。世间受用无亏缺，只欠临终见愿王。身膺宰辅与朝郎，盖世功名势莫量。自性弥陀如不念，未知何以敌无常。", "ctrl_text": "七言律诗"}
{"src_text": "泰定丁卯八月十二日崇天门传胪赐进士右榜第一人阿察赤左榜第一人李黼皆肄业国学日新斋余西厅授业生也是日京尹备鼓乐旗帜麾盖甚都导二状元入学谢师拜余明伦堂榜眼刘思诚探花郎徐容尝因同年黄晋卿彭幼元从予游亦拜其侧其馀进士以门生礼来拜谢杂遝不记姓名圜桥门而观者万计都人以为斯文盛事昔未有也同寅举酒相属偶成四绝以纪其事", "tgt_text": "禁院层层桃李开，天街绣毂转晴雷。银袍飞盖人争看，两两龙头入学来。淡墨题名二十年，一官独自拥寒毡。居然国子先生馆，三五魁躔拜座前。", "ctrl_text": "七言律诗"}
{"src_text": "漫题二绝", "tgt_text": "铃索无声玉漏稀，青绫夜直月侵扉。五更一觉梅花梦，催得江南学士归。属官分住省郎曹，省树年深过屋高。翰长昼閒来啜茗，下帘危坐听松涛。", "ctrl_text": "七言律诗"}
{"src_text": "和白石马教授二首", "tgt_text": "萧萧白发映童颜，尘世千年邂逅间。三十六陂明月夜，许骑仙鹤过缑山。秾绿溪桥烟树树，残红池沼雨家家。游蜂不悟青韶去，犹抱虚庭荠菜花。", "ctrl_text": "七言律诗"}
{"src_text": "怀马教授二首", "tgt_text": "陈编落落韦三绝，浮世茫茫海九环。经济功成疏傅老，汉庭前日得身还。水生白石渡头湾，念子携书共往还。今日相思不相见，越南残照海门山。", "ctrl_text": "七言律诗"}
{"src_text": "前出塞", "tgt_text": "拟取安西袭玉关，短兵鏖战下皋兰。阴风势挟天山雪，冻彻河源彻底乾。十年老将浮苴井，万里疲兵碎叶川。传督诸君传诏令，问何时到海西边。", "ctrl_text": "七言律诗"}
{"src_text": "后出塞", "tgt_text": "并吞处月下楼阑，克复金微静铁关。准拟凿空通四海，会须鞭石到三山。誓洗兵氛雪国雠，气横辽碣紫山秋。岂容日下西王母，只属东西海尽头。", "ctrl_text": "七言律诗"}
{"src_text": "丁灵二首", "tgt_text": "长驱席卷尽连营，震詟禺强撼北冥。虎豹骑从云骑队，又随横野过丁灵。月朘日蹙漫逃天，迫胁丁令地一边。怅不似从东海畔，联珠营直到虞渊。", "ctrl_text": "七言律诗"}
{"src_text": "秋山二首", "tgt_text": "万骑龙趋两队分，翠华方自发期门。内官急把朱旗飐，传道先教诏虎贲。两龙如雾发璿台，蔽日旌旗四面开。疑自锦林花嶂里，建章营骑下天来。", "ctrl_text": "七言律诗"}
{"src_text": "济黄河", "tgt_text": "雪滚洪流激怒涛，何时清澈见秋毫。冰夷应讶无持赠，莫认精诚是寸胶。回驰声势出昆崙，拒尽人閒要路津。快著灵涛天上去，就倾银汉洗兵尘。", "ctrl_text": "七言律诗"}
{"src_text": "过骆驼山", "tgt_text": "天作奇峰象橐驼，人閒牧圉肯来过。祇缘顽犷成无用，不识疮肩陟峻坡。昔驾朱轮白橐驼，石驼曾见屡经过。苍颜今日应难识，瘦马服箱转旧坡。", "ctrl_text": "七言律诗"}
{"src_text": "金满城", "tgt_text": "金满名城果是谁，分明须只是痴儿。想来可是教人笑，金满城时是几时。便得城中垛满金，不应将买住光阴。愈奇梦渴何生赋，足见从来不足心。", "ctrl_text": "七言律诗"}
{"src_text": "野宿", "tgt_text": "清笳声咽思裴回，漠漠凝云冻不开。寒入貂裘眠不得，通薪馀火拨成灰。北风作恶晚犹寒，征雁一声云汉閒。归梦暗随天际月，清辉皎洁满关山。", "ctrl_text": "七言律诗"}
{"src_text": "客中二首", "tgt_text": "几度求归不放休，翩翩蝴蝶思悠悠。梦回三径黄花老，题遍一林红叶秋。咽咽霜笳吹底怨，泠泠山溜泻何愁。和林望断白云莫，愁入水云东尽头。", "ctrl_text": "七言律诗"}
{"src_text": "游龙岩寺", "tgt_text": "上方钟磬隔花闻，便觉仙凡势自分。争信草灵堂也笑，笑他猿鹤恋松云。错落岩花是醉茵，景因人胜画难真。林泉盛迹幽栖地，谁分松云不恋人。", "ctrl_text": "七言律诗"}
{"src_text": "魏焦孝然目其草庐曰蜗牛庐愚以行帐为行窝寻亦号为蜗牛舍云", "tgt_text": "宴处行窝缩似蜗，推移蜗角叩南华。调停蛮触将蝴蝶，尽与华胥做一家。绝辔元期绝战尘，指南犹示指迷津。未应蛮触相倾地，不属华胥枕上人。", "ctrl_text": "七言律诗"}
{"src_text": "题梦斋", "tgt_text": "文府中书五色衣，含章未吐凤先飞。可堪历历将今是，又对春风较昨非。得鹿欢呼事已非，可能蕉覆却空归。多情最是閒窗蝶，长绕琼华蕊上飞。", "ctrl_text": "七言律诗"}
{"src_text": "纪归梦", "tgt_text": "睡鸭残香隔梦闻，晓莺啼破五更春。千秋万古兰窗蝶，只属行云行雨人。为蝶为周尽自分，华胥元自是青春。寒梅计岂罗浮月，偏照淩波解佩人。", "ctrl_text": "七言律诗"}
{"src_text": "席上", "tgt_text": "习饮醉乡抛浩劫，葆真灵液反天和。方知世上閒滋味，元比神仙不较多。彩云行雨阳台梦，罗袜生尘洛浦秋。飞起一双花上蝶，晚风吹上玉搔头。", "ctrl_text": "七言律诗"}
{"src_text": "曲水游", "tgt_text": "宴随步障水西东，曲水烟光锦绣中。杨柳结弮垂柳带，桃花嘶立落花风。延引仙人莲叶舟，衣冠杂沓载经州。风流今日兰亭会，引入桃源水上头。", "ctrl_text": "七言律诗"}
{"src_text": "桃源", "tgt_text": "洞仙情分与桃源，尽与刘郎旧有缘。两手未为无用处，不妨和月弄清泉。惊风成陈花委尘，白日如驰催老人。只须深入桃源洞，留住朱颜占住春。", "ctrl_text": "七言律诗"}
{"src_text": "灵城元日", "tgt_text": "惆怅重明竟未回，尘扬沧海劫前灰。谁期六合披攘际，得引屠苏是后杯。未待金鸣送曙光，雁行罗列进桃汤。如何白兽尊中酒，尽日无人引一觞。", "ctrl_text": "七言律诗"}
{"src_text": "春晓", "tgt_text": "晓来云捲四山晴，睡起池塘春水平。满眼东风吹柳絮，落花无语怨啼莺。琼枝委露凝香雪，澹月笼花浸麝尘。唤起丁宁休唤起，苧萝山下浣纱人。", "ctrl_text": "七言律诗"}
{"src_text": "双头牡丹", "tgt_text": "并倚春风映画堂，相偎应说夜来长。同枝同叶缘何事，脉脉芳心各自香。玉盘双捧九天香，竞负恩华示宠光。忆得沈香亭北畔，太真临镜倚新妆。", "ctrl_text": "七言律诗"}
{"src_text": "司春园五月五日梨花是日因事不果", "tgt_text": "雨迷云梦梦迷春，只自将春认不真。莫笑独醒人索莫，也须曾是洗妆人。已是春风酿雪香，月波斜浸玉肌凉。如何不入荆王梦，却逼何人要洗妆。", "ctrl_text": "七言律诗"}
{"src_text": "杨妃菊", "tgt_text": "追寻秋色到东篱，肠断三郎足别离。折得一枝香在手，临风何处寄相思。醉浮愁颊半朝红，流恨空遗满六宫。睡杀海棠春不管，断魂招得嫁春风。", "ctrl_text": "七言律诗"}
{"src_text": "桃花马二首", "tgt_text": "花满长春洞里开，万枝云锦映楼台。刘郎不道谁家物，尽与龙媒带取来。散花仙子神如水，閒散瑶花剪霞绮。春风吹满铁连钱，鞭碎玉鞭鞭不起。", "ctrl_text": "七言律诗"}
{"src_text": "听琵琶二首", "tgt_text": "惊沙槭槭亦纷纷，不觉清霜满鬓根。寒雁似啼还似说，试临穷发望乌孙。冷风搜雨雁呼群，点点鸣鸦入暮云。何事荒寒千万劫，野人甘忍怨昭君。", "ctrl_text": "七言律诗"}
{"src_text": "大猎诗二首", "tgt_text": "营表交驰突骑过，射声云布已星罗。诏官点检貔貅数，奏比年来百万多。网络周阹万里疆，幅员都是禁围场。传言羽猎将来到，有诏唯教静虎狼。", "ctrl_text": "七言律诗"}
{"src_text": "重和惜春诗韵余时经始西园", "tgt_text": "到底总输开口笑，未妨教效捧心颦。壶中日月杯中酒，只属莺花旧主人。握月担风留后日，吞花卧酒莫过时。请君但就溪堂上，更试沈吟味此辞。", "ctrl_text": "七言律诗"}
{"src_text": "和曹南湖故宫二首", "tgt_text": "练杀声歌不练兵，霸图应自恃长城。水流花落将春去，三十六宫空月明。香生罗绮纷生光，天上人间白日长。流水浮云春梦断，夕阳空满旧缭墙。", "ctrl_text": "七言律诗"}
{"src_text": "和人韵二首", "tgt_text": "十分著意送春来，远近人家花尽开。多谢东君无彼此，笙歌休放紫霞杯。忠臣四海年来少，谗佞满朝日更多。洒泪问天天不语，不知天意果如何。", "ctrl_text": "七言律诗"}
{"src_text": "春日席上次高丽国使新安公诗韵二首", "tgt_text": "绿杨飞尽山城雪，花影满帘春日迟。事异势殊春是旧，化工著意几曾私。从来造物閒相弄，自在翻腾梦里身。人事不知天意思，欲回天地一时春。", "ctrl_text": "七言律诗"}
{"src_text": "次赵虎岩过玉泉怀古韵", "tgt_text": "绿回芳草春长在，梦与浮云一段空。休向玉泉悲故国，咸阳无处问秦宫。路僻山荒碧草迷，行人惆怅马频嘶。当时楼观寻无处，落日疏林鸦乱啼。", "ctrl_text": "七言律诗"}
{"src_text": "拟回文", "tgt_text": "诗成怨立小桥西，晚日春怀伤鸟啼。离别书情多寄恨，远山高处暮云低。楼上独来心上愁，泪垂难道不肠柔。秋深夜雨风回梦，烛剪空窗暗燄浮。", "ctrl_text": "七言律诗"}
{"src_text": "送行人二首", "tgt_text": "十年鞍马往来程，学剑读书两不成。故国英雄应笑我，苦吟佳句送人行。经过离亭知几度，从前端的一千场。只疑折尽无情柳，不意东风吹又长。", "ctrl_text": "七言律诗"}
{"src_text": "寄归二首", "tgt_text": "深掩兰闺定自珍，千金一笑万金身。笔头无舌倾心事，不著流莺说不真。几凭青鸟报芳尘，终是将心寄不真。一纸短书分付与，蕊珠宫里弄珠人。", "ctrl_text": "七言律诗"}
{"src_text": "又美人二首", "tgt_text": "倾危花界总花神，谁计还丹与反真。难说玉皇惆怅事，分明羞杀月中人。衣剪湘云裳剪霞，出门羞落树头花。东君也雪司花耻，却纵春风乱鬓鸦。", "ctrl_text": "七言律诗"}
{"src_text": "寄呈", "tgt_text": "神咏人歌不忍闻，若为天地净妖氛。重封一纸匡时策，哀乞兰台款奏君。搔首踌蹰泪满衣，东风浑不管相思。相思一树梨花发，立到黄昏月上时。", "ctrl_text": "七言律诗"}
{"src_text": "忆尊大人领省二首", "tgt_text": "一声长笛野云秋，思上高台最上头。红叶暮烟人北望，青山落日水东流。一度思量一度秋，一回伤极一低头。踌蹰搔首无人会，待下楼来却上楼。", "ctrl_text": "七言律诗"}
{"src_text": "春词二首", "tgt_text": "晚兰香露泣愁红，睡起沈吟绕露丛。荡子不来花落去，教人怎不怨东风。空恨勒花春事晚，及开零落却生嫌。春风若不曾相识，何事频来揭画帘。", "ctrl_text": "七言律诗"}
{"src_text": "明妃二首", "tgt_text": "汉使却回凭寄语，汉家三十六将军。劝君莫话封侯事，触拨伤心不愿闻。散花天上散花人，谁说香名更未闻。薄命换移仙寿在，不须青冢有愁云。", "ctrl_text": "七言律诗"}
{"src_text": "德胜乐二首", "tgt_text": "揖让跻龙历，讴歌适凤符。凿空十万里，攘地几千都。神断光宏业，天威震八区。控弦三百万，自号感恩都。", "ctrl_text": "五言律诗"}
{"src_text": "结袜子二首 前结袜子", "tgt_text": "五凤声腾白日光，牧野昏荒惨无色。精诚感激致师人，叱咤雷霆觉天窄。未应一吐明月珠，便欲延光万千载。诸吞枭獍剪鲸鲵，直蹴昆崙过西海。", "ctrl_text": "七言律诗"}
{"src_text": "前突厥三台", "tgt_text": "?骑生马射雕儿，恰似征西小月氏。笑说汉家将野战，得非是我受降时。雁门关北分降地，马邑山南已拜旗。尽道汉家无顾藉，锦帆终不有迥期。", "ctrl_text": "七言律诗"}
{"src_text": "后突厥三台", "tgt_text": "陈云寒压渭桥低，四野惊雷殷鼓鼙。约定引还云骑去，一时争喷北风嘶。貔虎扬威指顾閒，先声已碎玉门关。向来香史情何在，已说元戎逼铁山。", "ctrl_text": "七言律诗"}
{"src_text": "和李汉臣韵四首 其三", "tgt_text": "云中栖隐养雄豪，我爱先生一著高。鼓腹诗鸣光圣世，雄文端可继离骚。龙庭十载不知疲，自恨无才出六奇。欲著涓埃裨海岳，虚名闲誉畏人知。", "ctrl_text": "七言律诗"}
{"src_text": "和景贤韵三首 其二", "tgt_text": "龙冈走笔和清篇，出示珠玑寄湛然。字古意新看不足，挑灯寒雨夜无眠。摩抚疮痍正似医，微君孰肯拯时危。万金良策悟明主，厚德深仁四海施。", "ctrl_text": "七言律诗"}
{"src_text": "和景贤二绝", "tgt_text": "醉时还许醒时无，谚有斯言正谓予。未得素鹅白似雪，等闲难与右军书。龙冈才德古来无，敏捷新诗正起予。词翰双全妙天下，银钩深似鲁公书。", "ctrl_text": "七言律诗"}
{"src_text": "和高冲霄二首", "tgt_text": "十里东风渭水春，临风酹月吊英魂。直须立事书麟阁，何必题诗寄雁门。翠华南渡济苍生，垂老将观德化成。昨夜行宫传好语，秦川草木也欣荣。", "ctrl_text": "七言律诗"}
{"src_text": "过天山和上人韵二绝", "tgt_text": "从征万里走风沙，南北东西总是家。落得胸中空索索，凝然心是白莲花。一入空门我畅哉，浮云名利已忘怀。无心对镜谁能识，优钵罗花火里开。", "ctrl_text": "七言律诗"}
{"src_text": "过覃怀二绝", "tgt_text": "十年寥落隐穹庐，驿使空来好信无。再过覃怀觅陈迹，冰魂无恙影扶疏。信断江南望驿尘，十年辜负岭头春。而今重到覃怀地，却与梅花作主人。", "ctrl_text": "七言律诗"}
{"src_text": "题张道人扇二首", "tgt_text": "谁裁云扇缀春棕，招引微凉枉费工。何似踏开真境界，普天匝地起清风。真空境界本如如，病眼生花认画图。至道绝形刚着面，太虚无面更添须。", "ctrl_text": "七言律诗"}
{"src_text": "和贾抟霄韵二绝", "tgt_text": "举世昏昏似醉眠，悲哉不肯救头然。祖师点破新关捩，且指人心教外传。西庵谈道顿忘眠，今日相逢亦偶然。欲问瞿昙端的处，灯笼露柱却能传。", "ctrl_text": "七言律诗"}
{"src_text": "和韩浩然韵二首", "tgt_text": "标格雄雄蕴藉深，乌龙胸臆隐雷音。一双神器波及我，不负分金结义心。一曲风高奏古宫，坐䝼神物愧无功。千金厚惠将何报，鹗表慇勤效孔融。", "ctrl_text": "七言律诗"}
{"src_text": "爱栖岩弹琴声法二绝", "tgt_text": "须信希声是大音，猱多则乱吟多淫。世人不识栖岩意，祗爱时宜热闹琴。多著吟猱热客耳，强生取与媚俗情。纯音简易谁能识，却道岩栖无木声。", "ctrl_text": "七言律诗"}
{"src_text": "弹秋思用乐天韵二绝示景贤", "tgt_text": "秋思而今不入时，平和节奏苦嫌迟。香山旧谱重拈出，不问知音知不知。粼粼断似乌蛇蚹，瑟瑟徽如古殿苔。玉涧鸣泉独受用，穹庐祗少景贤来。", "ctrl_text": "七言律诗"}
{"src_text": "再用前韵二首", "tgt_text": "遏住行云不敢飞，一声还噎一声悲。蛮儿深惬龙冈意，唱得香山杨柳枝。妙舞盘中尘不飞，采莲一曲绕梁悲。慕素鲁蛮独当两，贯珠歌韵柳腰枝。", "ctrl_text": "七言律诗"}
{"src_text": "遗龙冈鹿尾二绝", "tgt_text": "秋水清声忽变商，龙冈曾遗二山羊。今年祗奉诗三首，为报先生鹿尾浆。去岁山羊酬过价，今年鹿尾不值钱。龙冈药物都竭底，只得髯翁诗数篇。", "ctrl_text": "七言律诗"}
{"src_text": "和景贤赠鹿尾二绝", "tgt_text": "日暮长杨猎骑归，西风弓硬马初肥。今年鹿尾休嫌少，且喜君王不合围。禁脔酷思浓鹿汁，香蔬久厌小儿拳。龙冈采得班龙尾，一串穿来寄玉泉。", "ctrl_text": "七言律诗"}
{"src_text": "建昌小湖望庐阜二首", "tgt_text": "青云覆叠巘，白鸟度平湖。钓屿夜来雨，山深知有无？我怀贞炼士，多在岩谷阴。惟有高林月，长知望远心。", "ctrl_text": "五言律诗"}
{"src_text": "至乌石邸舍二首", "tgt_text": "不见居人只见村，离家茅屋又黄昏。面前沧海来无际，闻说占城对县门。苦竹丛西石色乌，来时依旧驿亭孤。自从历遍崖州路，不敢弯弓射鹧鸪。", "ctrl_text": "七言律诗"}
{"src_text": "斋居即事用敖徵君韵二首", "tgt_text": "故人不见意何如，流水孤村处士庐。犹记去年霜橘熟，分甘曾得寄来书。桑溪竹圃路团团，门巷都非少日看。送客棹船频借问，向来江面是阑干。", "ctrl_text": "七言律诗"}
{"src_text": "春日次韵友生绝句二首", "tgt_text": "马颊河阳近北辰，去来犹尔恨通津。陌头总是春风树，自笑杨花只恋人。旅食京华日欲晡，家园迢递隔天隅。妻孥预识羁怀苦，解事新来一字无。", "ctrl_text": "七言律诗"}
{"src_text": "寄张景昭二首", "tgt_text": "旧宅桃花坞，流波映草堂。睽离将二月，听雨在方床。梧竹荫萧斋，苔花绿上阶。可堪春欲去，捉笔遣吟怀。", "ctrl_text": "五言律诗"}
{"src_text": "赠制笔温生二首，并引", "tgt_text": "神光楼上春联句，醉里纵横笔屡挥。归到吴中见蒙子，斯文徵艺有神机。温生有子能传业，郑老无书可寄君。他日制成壸领记，尚凭毛颖话慇勤。", "ctrl_text": "七言律诗"}
{"src_text": "肥、瘦二马", "tgt_text": "狮子花骄蹴暖风，满臕如瓠气如虹。年来恣饱天闲粟，朔漠当收血战功。百战才馀骨与毛，枯株倚着费抓搔。何人终惠还刍秣？拂拭风鬉气尚豪。", "ctrl_text": "七言律诗"}
{"src_text": "赠丽水治农少府二首", "tgt_text": "一寸山坳一寸田，高低岩溜接山泉。论升起税斤称谷，此是山城大有年。牛羊日夕下山时，出穴耽耽虎正饥。不是仁侯护羸畜，麒麟折角獍枭肥。", "ctrl_text": "七言律诗"}
{"src_text": "寄颜元卿院判二首", "tgt_text": "户外梅花落峭寒，窗前银烛剪更阑。贾生只为忧明主，华发萧萧镜里看。年华汨汨可相饶，鱼跃春冰逆上潮。畎亩怀君不忘处，汲生难远武皇朝。", "ctrl_text": "七言律诗"}
{"src_text": "寄王可矩宗伯二首", "tgt_text": "江上羊裘把钓翁，一竿烟雨致时雍。客星祠下山千尺，不在云台彩画中。昔年簪笔上瀛洲，万里青云映黑头。相业要知霜后柏，烝徒有楫济川舟。", "ctrl_text": "七言律诗"}
{"src_text": "虞学士小像，为其侄孙堪题二首", "tgt_text": "光岳英灵盖世雄，九天象纬贯心胸。六经文字关时运，韩柳孙丁又及公。紫芝眉宇凤麟姿，自是文章百世师。何必凌烟画冠剑？云仍翼翼奉烝祠。", "ctrl_text": "七言律诗"}
{"src_text": "次泰监司提兵东广，留别吴中诸友韵二首", "tgt_text": "万里南征瘴岭过，夜闻何处竹枝歌？貂蝉原自兜鍪出，盍斩鲸鲵靖海波？白发萧萧尚草元，故人江海慰衰年。功成伫俟归来日，只在城南尺五天。", "ctrl_text": "七言律诗"}
{"src_text": "寄贡泰甫授经二首", "tgt_text": "姑苏台下雨声寒，舍馆青灯语夜闲。父子日为师友处，遗经不厌静中看。风风雨雨百花洲，何日春晴一醉游？满日青山吟藉草，鸱夷未许独扁舟。", "ctrl_text": "七言律诗"}
{"src_text": "送陈玄礼之杭二首", "tgt_text": "钱唐湖上雁声秋，凉入明公紫绮裘。庾信清贫何逊老，登临难写古人愁。青山绕郭候潮过，今古兴怀意绪多。到夜令人尚无寐，弯弯月子竹枝歌。", "ctrl_text": "七言律诗"}
{"src_text": "送何举人北上二首", "tgt_text": "练川文学旧从游，户屦儒生学最优。北上神京当六月，凉风桂子已含秋。闻说京师喜气多，万家齐唱董逃歌。坞金何日宽民赋？海宇频频望泰和。", "ctrl_text": "七言律诗"}
{"src_text": "陆仲明居笠泽，以卜养亲，裕如也，诗以赠之二首", "tgt_text": "韩墅桥边陆抗家，灼龟灵应足生涯。行人握粟遥相顾，虔奉慈亲度岁华。事亲能孝祗天知，母子团圞不皱眉。卖卜得钱勤孝养，菜羹香里及时炊。", "ctrl_text": "七言律诗"}
{"src_text": "顾定之竹二首", "tgt_text": "虎头孙子顾参军，八法纵衡写墨君。龙伯由来宝湖石，凤毛何事刷春云？石屋老人画竹石，后之学者森如织。河源一分百派殊，天下纷纷竟谁识？", "ctrl_text": "七言律诗"}
{"src_text": "题二马图二首", "tgt_text": "奚官浴马试与骑，一匹受鞍一匹嘶。房星之精四飞去，昭陵风雨夜凄凄。沙陀义儿御两马，正从梁晋争天下。惜哉不见夹寨破，杨五功名竟独跨。", "ctrl_text": "七言律诗"}
{"src_text": "题画山水二首", "tgt_text": "海岳庵前万顷云，高深显晦属谁分？不因此老淋漓墨，那得溪山在练裙？画史谁如此老颠，能融笔墨写山川。青林白石江南路，何处堪耕二顷田？", "ctrl_text": "七言律诗"}
{"src_text": "题柯敬仲梅竹图二首", "tgt_text": "苔石相依葆岁寒，凭谁翠袖倚阑干？玉文堂上萧萧雨，墨沈于今尚未乾。谁料丹丘不复生，眼眵长向墨踪明。钓竿若拂珊瑚月，少为梅花住越城。", "ctrl_text": "七言律诗"}
{"src_text": "题赵子昂瓮牖图二首", "tgt_text": "穷通由命不由人，结驷来窥瓮牖春。富贵不淫贫贱乐，山青云白水粼粼。贫病无聊是老农，萧条门巷绝行踪。画图不尽朋从意，凝望停云检宿舂。", "ctrl_text": "七言律诗"}
{"src_text": "题郭天锡画二首", "tgt_text": "飞墨来从海岳庵，春烟林麓是江南。绿蘋洲渚闲鸥白，不著征人一解骖。商颂何须曳履歌，江南山色砚池波。长髯蘸得琳琅目，留作飞云在涧阿。", "ctrl_text": "七言律诗"}
{"src_text": "登师山诸生有书二首", "tgt_text": "城上钟声度远溪，扶桑破曙海云低。披衣欲起还敧枕，山下晨鸡四面啼。山前村落乱高低，云意模糊远近迷。万叠峰峦如画展，黄山正在小楼西。", "ctrl_text": "七言律诗"}
{"src_text": "和贡泰父待制上京即事二首", "tgt_text": "野韭青青黄鼠肥，地椒细细白翎飞。郎君怯薛今朝出，请得官钱买酒归。金鞍宝马女郎骑，笑拥香车出内时。齐到五云新月下，举鞭相向始分离。", "ctrl_text": "七言律诗"}
{"src_text": "月伯明讲经与玉山各赋二绝以寄", "tgt_text": "玉笛飞空过洞庭，西山不改旧时青。短长桥下风雨夜，知是老龙来听经。月□影散阎浮树，风送将开智慧花。□约清秋□□□，□□□□列毗阇。", "ctrl_text": "七言律诗"}
{"src_text": "春直奎章阁二首", "tgt_text": "旋拆黄封日铸茶，玉泉新汲味幽嘉。殿中今日无宣唤，閒捲珠帘看柳花。春来琼岛花如锦，红雾霏霏张九天。底事君王稀幸御，儒臣日日待经筵。", "ctrl_text": "七言律诗"}
{"src_text": "奉题文与可十竹图二首", "tgt_text": "过雨湘江翠羽攒，舞风清影玉声寒。当时嵇阮人何处，留得高标咫尺看。湖州仙去几经年，十竹新图属世传。点点墨花金错乱，离离月影凤翎鶱。", "ctrl_text": "七言律诗"}
{"src_text": "题画二首 白头", "tgt_text": "春浓不放小禽栖，白发冲冠向晓啼。帘幕半开人未起，楼台风暖日犹低。春风娇软绿阴肥，上苑莺花紫翠围。却向后宫深院里，一枝閒自理金衣。", "ctrl_text": "七言律诗"}
{"src_text": "自宗正府西移居尚食局后杂书二首", "tgt_text": "都城一住十年馀，挈挈今朝更徙居。奴辈莫嫌家具少，箧中犹是借来书。未明车马省门开，面面风霜一寸埃。借得小窗容我懒，五更高枕听春雷。", "ctrl_text": "七言律诗"}
{"src_text": "题寿皇御题淳熙宫画牡丹扇面二首", "tgt_text": "剑南樵客写花容，院画流传号国工。春压玉阑江雨歇，綵鸾惊梦又成空。天香国艳岂堪描，生色谁将上尺绡。留得当时宫墨在，杜鹃啼处雨萧萧。", "ctrl_text": "七言律诗"}
{"src_text": "幽居二首", "tgt_text": "柴门掩断径生苔，坐阅东君几往回。看尽床书无客到，残花风送过墙来。投老安閒世味疏，深深水竹葺幽居。床头昨夜风吹落，多是经年未报书。", "ctrl_text": "七言律诗"}
{"src_text": "歌风台二首", "tgt_text": "可是歌风念故乡，匹夫万乘岂寻常。不知身后闺门祸，只道无人守四方。暮年鸿鹄发悲歌，不似歌风慷慨多。霸气雄心加海内，却从衽席暗消磨。", "ctrl_text": "七言律诗"}
{"src_text": "甲子元夕二首", "tgt_text": "灯市群嬉綵服鲜，回头追忆少年年。何曾得似渠侬乐，未有生时已不天。四十年来懒看灯，元宵长是守书檠。如今并与书檠废，只有丹心对月明。", "ctrl_text": "七言律诗"}
{"src_text": "读名臣言行录有感二首", "tgt_text": "太平宰相十分贤，惜也天书一发愆。只为尊珠曾受赐，婵娟不与驻长年。强将神道释河图，仓卒还怜杜镐愚。怪底欧公全不信，分明立教矫祥符。", "ctrl_text": "七言律诗"}
{"src_text": "题自写菖蒲二首", "tgt_text": "盆泓浅浅映幽丛，绿发翛翛堕镜中。潇洒凭谁供拂掠，澹烟微雨及清风。云骨溪毛瘦不禁，井花濯濯翠阴阴。閒来坐对清诗眼，月落半窗风露深。", "ctrl_text": "七言律诗"}
{"src_text": "题范文正公书伯夷颂后二首", "tgt_text": "名并日星真细事，义参天地在彝伦。寥寥千古空遗迹，薇满西山意自春。伯夷清节韩公颂，范老银钩韩子传。屋壁遗书还孔氏，谁人得似使君贤？", "ctrl_text": "七言律诗"}
{"src_text": "枪竿岭二首", "tgt_text": "九折盘纡过客愁，适当载笔扈宸游。长年见说枪竿岭，今日身亲到上头。下马徐徐陟涧冈，山风微动十分凉。桑乾岭上一回首，何处云飞是故乡？", "ctrl_text": "七言律诗"}
{"src_text": "题太白酒船图", "tgt_text": "载酒向何处，稽山镜水边。若为无贺老，兴尽便回船。萧洒稽山道，风流贺季真。相思不相见，愁杀谪仙人。", "ctrl_text": "五言律诗"}
{"src_text": "题仲宾竹", "tgt_text": "幽人夜不眠，月吐窗炯炯。起寻管城公，奋髯写清影。此君有高节，不与草木同。萧萧三两竿，自足来清风。", "ctrl_text": "五言律诗"}
{"src_text": "题周秀才此山堂", "tgt_text": "青青云外山，烱烱松下石。顾此山中人，风神照松色。爽气在襟袖，清风拂丝桐。悠然适天趣，宴坐心融融。", "ctrl_text": "五言律诗"}
{"src_text": "初至都下即事", "tgt_text": "海上春深柳色浓，蓬莱宫阙五云中。半生落魄江湖上，今日钧天一梦同。尽日车尘马足间，偶来临水照愁颜。故乡兄弟应相忆，同看溪南柳外山。", "ctrl_text": "七言律诗"}
{"src_text": "送王月友归杭州", "tgt_text": "社燕秋鸿各自飞，我来君去苦相违。西湖西畔梅如雪，应有亲朋待子归。云本无心漫出山，归来依旧与云闲。何当从子东南去，扫地焚香昼掩关。", "ctrl_text": "七言律诗"}
{"src_text": "奉和本斋先生午日绝句二首", "tgt_text": "风雨凄凄五月寒，绿阴门巷思萧然。客来载酒非问字，知是先生草太玄。节序匆匆听自过，榴花能舞鸟能歌。北窗高卧一杯酒，奈得渊明醉后何。", "ctrl_text": "七言律诗"}
{"src_text": "题范蠡五湖杜陵浣花", "tgt_text": "功名自古是危机，谁似先生早拂衣。好向五湖寻一舸，霜黄木叶雁初飞。春色醺人苦不禁，蹇驴驮醉晚骎骎。江花江草诗千首，老尽平生用世心。", "ctrl_text": "七言律诗"}
{"src_text": "酬罗伯寿", "tgt_text": "江西水清石凿凿，士生其间多异才。今去欧黄未为远，要须力挽古风回。㩀鞍北走燕山雪，策杖南游故国春。万里归来头未白，他年句法更深醇。", "ctrl_text": "七言律诗"}
{"src_text": "题苍林叠岫图", "tgt_text": "桑苧未成鸿渐隐，丹青聊作虎头痴。久知图画非儿戏，到处云山是我师。溪上先人之敝庐，南山秀色照庭除。何时共买扁舟去，看钓寒波缩项鱼。", "ctrl_text": "七言律诗"}
{"src_text": "题龚圣予山水图", "tgt_text": "泽雉樊中神不王，白鸥波上梦相亲。黄尘没马归来晚，只有西山小慰人。当年我亦画云山，云白山青只尺间。今日看山还自笑，白头输与楚龚闲。", "ctrl_text": "七言律诗"}
{"src_text": "怀德清别业", "tgt_text": "阳林堂下百株梅，傲雪凌寒次第开。枝上山禽晓啁哳，定应唤我早归来。谷口春残黄鸟稀，辛夷花落杏花飞。始怜幽竹山窗下，不改清阴待我归。", "ctrl_text": "七言律诗"}
{"src_text": "过严陵钓台", "tgt_text": "富春山中有客星，辞荣归来意更真。羊裘坐钓沧波上，却笑刘郎非故人。桐江水色映青山，安稳行人挂布帆。回首风沙鞍马里，不知此地是尘凡。", "ctrl_text": "七言律诗"}
{"src_text": "部中暮归寄周公谨", "tgt_text": "日莫空街生白烟，归来羸马不胜鞭。明朝又逐鸡声起，孤负日高花影眠。三年谩仕尚书郎，梦寐无时不故乡。输与钱唐周老子，浩然斋里坐焚香。", "ctrl_text": "七言律诗"}
{"src_text": "和韩君美二绝句 金山", "tgt_text": "江水西来接太空，中流突兀涌鳌宫。妙高台上一回首，看尽世途风浪中。子胥死后巳无臣，中国由来渐属秦。天下固知多美妇，五湖元自有高人。", "ctrl_text": "七言律诗"}
{"src_text": "题所画梅竹赠石民瞻", "tgt_text": "故人赠我江南句，飞尽梅花我未归。欲寄相思无别语，一枝寒玉澹春晖。江南翠竹动成林，谁折寒枝寄赏音。说与双清堂上客，萧然应见此君心。", "ctrl_text": "七言律诗"}
{"src_text": "偶成绝句二首奉怀宋齐彦学士田师孟省郎", "tgt_text": "道山仙府旧曾居，堕在尘埃意不舒。回首故人天上住，如何不寄半行书。乍可望尘迎使者，何堪㩀案箠疲民。济南虽有如渑酒，准拟愁中过一春。", "ctrl_text": "七言律诗"}
{"src_text": "湖上莫归", "tgt_text": "春阴柳絮不能飞，雨足蒲芽绿更肥。政恐前呵惊白鹭，独骑款段绕湖归。明时官府初无事，下走非才自觉忙。奔走尘埃竟何补，故园松菊久应荒。", "ctrl_text": "七言律诗"}
{"src_text": "宫中口号", "tgt_text": "日照黄金宝殿开，雕阑玉砌拥层台。一时侍卫回身立，天步将临玉斧来。殿西小殿号嘉禧，玉座中央静不移。读罢经书香一炷，太平天子政无为。", "ctrl_text": "七言律诗"}
{"src_text": "徐敏父龙虎山仙岩闻鸡鸣寄玄卿", "tgt_text": "天鸡三叫白云中，知有仙家住半空。尘土恍然惊梦觉，碧桃花落自春风。泛泛轻舟溯碧溪，苍厓万仞有鸣鸡。可惜吾侬不同往，便当着屐上丹梯。", "ctrl_text": "七言律诗"}
{"src_text": "题高彦敬画二轴", "tgt_text": "疏疏澹澹竹林间，烟雨冥?见远山。记得西湖新霁后，与公携杖听潺湲。万木纷然摇落后，唯馀碧色见松林。尚书雅有冰霜操，笔底时时寄此心。", "ctrl_text": "七言律诗"}
{"src_text": "偶成", "tgt_text": "竹林深处小亭开，白鹤徐行啄紫苔。羽扇不摇纱帽侧，晚凉青鸟忽飞来。末利花开小玉莲，香风引谒洞中仙。梦回不记相逢语，明月清圆在枕边。", "ctrl_text": "七言律诗"}
{"src_text": "赠彭师立", "tgt_text": "学书工拙何足计，名世不难传后难。当有深知书法者，未容俗子议其间。古来名刻世可数，馀者未精心不降。欲使清风传万古，须如明月印千江。", "ctrl_text": "七言律诗"}
{"src_text": "七夕二首", "tgt_text": "初月纤纤照露台，枉将瓜果闹婴孩。今宵自有经年约，何暇閒情送巧来。牵牛河东织女西，相望千古几时期。夜深只恐天轮转，地底相逢未可知。", "ctrl_text": "七言律诗"}
{"src_text": "初秋夜坐二首", "tgt_text": "夜深庭院寂无声，明月流空万影横。坐对荷花两三朵，红衣落尽秋风生。月明如水侵衣湿，台榭沈沈秋夜长。坐久高僧禅语罢，澹然相对玉簪香。", "ctrl_text": "七言律诗"}
{"src_text": "九日郭外二首", "tgt_text": "溪上苍烟一道开，谁家日夕采菱回？片帆不举波间过，无限好山波底来。萋萋宿草暗荒丘，落日徘徊上上头。一曲悲歌天地窄，怪人独鸟入长楸。", "ctrl_text": "七言律诗"}
{"src_text": "长芦舟中遇风二首", "tgt_text": "海风栗栗刮鲸涎，吹裂西南一半天。瞑色忽开随酒散，浪花和月上船舷。杯盘楚楚下中流，风顺帆轻暮霭收。忽忆黄河轰敛日，翠绡凉月转船头。", "ctrl_text": "七言律诗"}
{"src_text": "丁卯新馆寒食无花二首", "tgt_text": "四围击柝锁重扉，春去春来总不知。肠断东城中酒后，春衫走马拂花枝。阳和浑不到空斋，深院无人长绿苔。为报监门暂开锁，少分春色入门来。", "ctrl_text": "七言律诗"}
{"src_text": "画梅", "tgt_text": "老枝如屈铁，陡觉数花新。若露真消息，能令大地春。吐花当暮景，结实待炎风。无限调和意，都归笔砚中。", "ctrl_text": "五言律诗"}
{"src_text": "画", "tgt_text": "树色浓堪掬，痴岚扑雨秋。道人岩下住，屋角挂奔流。草迷苍耳子，鸟弄白头翁。十里湖山树，平分杳霭中。", "ctrl_text": "五言律诗"}
{"src_text": "画红梅", "tgt_text": "江县春光早，红梅却放迟。是谁枯彩笔，写得向阳枝。林下藐姑射，山中萼绿华。驻颜无别药，一味服丹砂。", "ctrl_text": "五言律诗"}
{"src_text": "墨竹扇面", "tgt_text": "剪得责鸾尾，凉阴欠被分。山风一披拂，扫动石坛云。山幽多美竹，不畏雪霜寒。好共丛生桂，移来月里看。", "ctrl_text": "五言律诗"}
{"src_text": "钩勒竹为沈景王赋", "tgt_text": "钩勒筼筜叶，浑疑雪压枝。全胜东老壁，诗写石榴皮。孤竹生来瘦，挥毫欲动摇。双溪风月夜，想像沈郎腰。", "ctrl_text": "五言律诗"}
{"src_text": "画扇", "tgt_text": "水阔秋光变，乡心在客船。高楼见红柚，诗意写樊川。三泖有佳处，孤舟无定居。秋风纨扇底，归兴起鲈鱼。", "ctrl_text": "五言律诗"}
{"src_text": "为李渊之题张师夔所作二图", "tgt_text": "石好竹亦好，营丘到蓟丘。无端闲草木，相与斗清幽。脩竹比君子，好山如故人。先生归栗里，无复见清新。", "ctrl_text": "五言律诗"}
{"src_text": "方季长红梅翠竹二图", "tgt_text": "江县红梅放，雪中先满春。杏园消息近，为报探花人。为爱新梢绿，呼童竟护持。他时霜雪操，总是出墙枝。", "ctrl_text": "五言律诗"}
{"src_text": "林子山画二首 春山趣游", "tgt_text": "蹇驴随意踏苍苔，行到溪桥首重回。想得山家春尚早，过墙桃李未全开。雨过矶头流水香，水深更放钓丝长。分明一段江南意，枫叶芦花共夕阳。", "ctrl_text": "七言律诗"}
{"src_text": "沈思礼画", "tgt_text": "渔在江湖樵在林，相逢肯信有机心。沙鸥尚未能忘我，飞过云山不可寻。隔水楼台映翠微，山桃风暖欲花飞。一溪春水深无主，却被诗人载得归。", "ctrl_text": "七言律诗"}
{"src_text": "次徐总制韵", "tgt_text": "柳绕沙堤花绕城，千门万户赏春晴。谁知画戟凝香处，人与湖山一样清。燕子来时花满城，海棠丝雨半笼晴。行人最爱西湖水，流入官河也自清。", "ctrl_text": "七言律诗"}
{"src_text": "孙生二画 槐安国", "tgt_text": "木槐为国竟如何，梦境浑如世事多。老我久无名利念，笈看行蚁上南柯。长安流落嗼途穷，一叶归舟便向东。咫尺图中能缩地，秪疑山叟是壶公。", "ctrl_text": "七言律诗"}
{"src_text": "总司牛宴郑都司以所知徐总制诗见示因次其韵", "tgt_text": "梅子黄时雨气凉，金炉不断热沉香。座中总是朝天客，伋醉君门白玉觞。水晶帘捲午风凉，薝卜花开树树香。独有总成偏好客，拟倾江海入壶觞。", "ctrl_text": "七言律诗"}
{"src_text": "画", "tgt_text": "枯树婆娑近竹丛，欲将心事托春风。江南庾信今头白，不为愁多赋未工。抱画求题莫厌频，好诗比竹更清新。坐来不待风敲户，满眼相看是故人。", "ctrl_text": "七言律诗"}
{"src_text": "九日前二日陈子善送酒并诗一绝因用其韵以谢", "tgt_text": "秋丛绕舍樽无绿，九日风光不称贫。谁信柴桑千载后，东篱重见白衣人。青州从事声名重，过我篷门不厌贫。白菊花前上弦月，会须对饮作三人。", "ctrl_text": "七言律诗"}
{"src_text": "梁大用所作青松红梅二画", "tgt_text": "仙馆长松老更奇，过门曾见出墙枝。谁传月下蛟龙影，应有风雷起砚池。占得魁名即赐绯，调羹心事尚依依。玉堂别有如椽笔，更待春风为发挥。", "ctrl_text": "七言律诗"}
{"src_text": "方李长所作梅竹", "tgt_text": "竹里梅花巧耐寒，正如红袖倚阑干。诗翁传淂春风面，曾在家山别墅看。竹传唐帖双钩法，梅效徐家没骨图。谁道茂林春已暮，不知春色在西湖。", "ctrl_text": "七言律诗"}
{"src_text": "钱舜举二菊", "tgt_text": "露华如酒晓淋漓，醉色和秋上别枝。若使罗虬重有作，此花瑞合比红儿。尽道西施类玉环，多因醉里认容颜。馆娃宫与华清似，都在秋风十二鬟。", "ctrl_text": "七言律诗"}
{"src_text": "松雪翁兰蕙", "tgt_text": "干密花疏更作丛，深林空谷自春风。王孙去后多芳草，零落馀香茧纸中。翠转光风百里馀，吴兴画法宛如书。凄凉九辩无人诵，空忆中庭雪霁初。", "ctrl_text": "七言律诗"}
{"src_text": "马虚中剡溪图", "tgt_text": "清兴都生眺望间，放舟溪上又空还。道人笔底天机熟，尽把云山变雪山。鸡黍交情不可违，如何兴尽便空归。诗翁偶写胸中趣，肯道溪山有是非。", "ctrl_text": "七言律诗"}
{"src_text": "徐希杰二色梅图", "tgt_text": "酒痕晕透雪饥肤，红影春园见一株。好似石家金谷里，戏将如意击珊瑚。疏影曾看上薄纱，挥毫落纸使横斜。骊珠一颗谁探得，散作东风满树花。", "ctrl_text": "七言律诗"}
{"src_text": "杨懋臣以红墨梅二幅赠彦真命题其上", "tgt_text": "珊瑚击碎冷无声，散作疏花点点明。远寄馀音溪上去，春风百里故人情。人到英溪识浚仪，寒窗索句重相思。江空岁晚无芳草，聊折琼瑶赠一枝。", "ctrl_text": "七言律诗"}
{"src_text": "画菜", "tgt_text": "寒士须尝百瓮齑，莫教此色到群黎。盐梅不入和羹用，空使君王梦蔡齐。一抹生红著土酥，曾同菘菜付庖厨。先生欲补冰壶传，燥吻时时看画图。", "ctrl_text": "七言律诗"}
{"src_text": "为沈竹窗题竹梅二图", "tgt_text": "生纸何人写墨君，翠痕馀处白纷纷。翻疑手把孤鸾尾，扫出南山一段云。寻花曾记历山坡，年后如何却厌多。赖有小窗横幅在，空将老眼重摩挲。", "ctrl_text": "七言律诗"}
{"src_text": "戊午元夕遇雨次莫景行韵", "tgt_text": "张灯秪许到更阑，纵有笙歌懒作欢。空忆旧时明月色，连宵还恨不曾看。门门种树翠成层，准拟元宵映綵棚。游兴不因风雨阻，夜窗闲却读书灯。", "ctrl_text": "七言律诗"}
{"src_text": "画  太白诗意", "tgt_text": "君去还当我醉时，东坡解道谪仙诗。百年粉素消磨尽，犹有山花一两枝。谁写江村枫树林，草堂如有客相寻。野船怪得轻如叶，秋水今朝五尺深。", "ctrl_text": "七言律诗"}
{"src_text": "戊午七月六日书事", "tgt_text": "徒步寻僧岂得舟，过门不接慢迟留。炎天赤日空乘兴，笑杀山阴王子猷。伏日殊无兴可秉，欲谈儒墨重寻僧。茶瓜不解留佳客，笑杀成都杜少陵。", "ctrl_text": "七言律诗"}
{"src_text": "吴孟文水影月香图", "tgt_text": "却因清浅见横斜，水是湖湾影是花。赖有吴生能写得，不须重到老逋家。欲知浮动近黄昏，风有清香月有痕。貌得玉妃真面目，缟衣无复夜敲门。", "ctrl_text": "七言律诗"}
{"src_text": "画兰", "tgt_text": "萋萋芳草空无数，惆怅王孙去不归。何似幽兰纫作佩，也胜游子芰荷衣。深林绿艳恐消歇，故假人间膏沐容。忽见一丛崖石上，动摇浑似汎光风。", "ctrl_text": "七言律诗"}
{"src_text": "二仙像 铁拐", "tgt_text": "一拐随身四海闻，剑锋久暗七星文。等闲磨砺光芒出，划断青天万里云。似醉如痴不顾身，谁知一一露天真。露台便是中秋月，养就蟾蜍白胜银。", "ctrl_text": "七言律诗"}
{"src_text": "画梅", "tgt_text": "墨作南枝却耐看，北枝何似怯馀寒。诗人不用劳区别，开到春来总一般。飞来峰下雪垂垂，近水人家玉两枝。燕子春寒来不得，却教鸿雁见开时。", "ctrl_text": "七言律诗"}
{"src_text": "桂娥梅仙二图", "tgt_text": "金栗平铺满树头，画阑西畔月如钩。风鬟雾鬓归来晚，折得天香总是秋。倚树仙人是阿谁，雪肤花貌认参差。恐惊青鸟枝头梦，玉笛拈来不敢吹。", "ctrl_text": "七言律诗"}
{"src_text": "题竹并梅兰图", "tgt_text": "卖珠不惜买芳春，山暮天寒翠袖新。竹外一枝谁貌得，分明空谷见佳人。江上寒梅已报春，幽兰还与斗清新。纤毫解把明珠赠，信有湘皋解佩人。", "ctrl_text": "七言律诗"}
{"src_text": "画扇面", "tgt_text": "阿母蟠桃花又红，七香车下五云中。群仙奏罢霓裳曲，春满瑶台第一宫。万户千门锦绣堆，沉香亭北看花开。真妃睡足初扶起，更待君王玉辇来。", "ctrl_text": "七言律诗"}
{"src_text": "温日观墨蒲萄", "tgt_text": "风飘露洒一棚秋，路入沧江忆旧游。凭伏金壶翻墨汁，老禅胸次有凉州。天风动地拂苍须，摇落骊龙颔下珠。一斗竟须浇渴吻，道人从此厌醍醐。", "ctrl_text": "七言律诗"}
{"src_text": "舜举桃花二首 碧桃", "tgt_text": "花开记得涌金池，一片枝头不受吹。十万人家春似海，瑶笙谁向月中归。晴日蒸红烂若霞，一枝如影绿窗纱。去年花里寻诗处，错认溪桥卖酒家。", "ctrl_text": "七言律诗"}
{"src_text": "美人图", "tgt_text": "白玉搔头压鬓垂，困人天气觉来迟。帘前一任杨花过，爱惜春纤不画眉。渊明谩尔赋闲情，托物如何写得成。欲识春风无限意，樱桃花下背人行。", "ctrl_text": "七言律诗"}
{"src_text": "次韵周公辅游东阳东岘因其所述之实而赋之", "tgt_text": "置守当年为罢侯，剖符皆是帝王州。一瓢挂在长松下，方信箕山有许由。旧说东阳山水郡，邑中济济盛宾僚。能令百里无愁叹，未足涓埃答圣朝。", "ctrl_text": "七言律诗"}
{"src_text": "题柯敬仲竹二首", "tgt_text": "堤柳拂烟疏翠叶，池莲过雨落红衣。娟娟唯有窗前竹，长是清阴伴夕晖。梁王宅里参差见，山简池边烂熳栽。记得九霄秋月上，满庭清影覆苍苔。", "ctrl_text": "七言律诗"}
{"src_text": "清远县尹杨观政有奇迹复能诗文民僚服其化士大夫过者靡不称颂故赠此加勉焉二首", "tgt_text": "玉节星轺下岭南，万山空翠杂烟岚。传闻清远多佳政，花满春城月满潭。风流文采杨忠肃，南北雄奇古峡山。怪底蛮江无语鸟，弦歌终日水云间。", "ctrl_text": "七言律诗"}
{"src_text": "首夏村居杂兴二首", "tgt_text": "穿径幽篁破嫩苔，绕池涨绿泼新醅。黧黄梢蝶惊还起，翠碧窥鱼去复来。绿树荆扉晚更幽，鲈鱼菰菜近堪求。故人有兴能寻我，但觅吴淞欲尽头。", "ctrl_text": "七言律诗"}
{"src_text": "湖上即事多怀月心之辞", "tgt_text": "浙东山色渡江青，眼底新诗向此成。天尽云低看鹘落，日斜风细待潮生。送罢东风身是客，午窗半对紫玫瑰。家山枕上分明见，何处浓香唤梦回？", "ctrl_text": "七言律诗"}
{"src_text": "题应德茂游吴纪事二绝", "tgt_text": "涧冻冰泉咽，松悬月露清。何人会真趣，细坐与君评。听鹤鸳湖晓，呼猿鹫岭昏。十年南北恨，无语独销魂。", "ctrl_text": "五言律诗"}
{"src_text": "夜读唐将遗事二首", "tgt_text": "合江雨暗裂珠旗，鼙鼓鼕鼕怒促围。不是帝羓车上去，元戎那得衮衣归。雉尾云深汉殿开，将军铁马响春雷。太平未睹匆匆去，空忆君王白玉杯。", "ctrl_text": "七言律诗"}
{"src_text": "次韵继学伯庸上都见寄二首", "tgt_text": "阴阴棕殿水云苍，鳷鹊风微夏日长。浑似醴泉宫畔境，千官齐立从文皇。纱縠单衣佩水苍，碧笺裁诏茧丝长。日斜双入通明殿，云母屏前对玉皇。", "ctrl_text": "七言律诗"}
{"src_text": "薛涛笺二首", "tgt_text": "蜀王宫树雪初消，银管填青点点描。可是春山留不住，子规声断促归朝。十样蛮笺起薛涛，黄筌禽鸟赵昌桃。浣花旧事何人记？万劫春风燐火高。", "ctrl_text": "七言律诗"}
{"src_text": "次韵继学竹枝宛转词二首", "tgt_text": "闻郎腰瘦寄当归，望尽天边破镜飞。昨夜灯花圆似粟，倚门不肯送郎衣。年年河鼓度天津，郎在滦阳见得真。今夕定知郎到日，桂花浮魄满香轮。", "ctrl_text": "七言律诗"}
{"src_text": "题赵子固兰蕙图二首", "tgt_text": "生意苦不繁，托根那计畹。只怜君子花，西风亦相偃。百亩不同调，数花常自春。风流高韵在，优孟是何人。", "ctrl_text": "五言律诗"}
{"src_text": "宫词二首和符安理镇抚韵", "tgt_text": "放生池上月沈钩，掖树如云易得秋。钟动景阳梳洗早，辘轳声转井干楼。梦惊鸳瓦落宫墙，殿锁长秋怨夜凉。教授后庭今白发，旧时博士汉披香。", "ctrl_text": "七言律诗"}
{"src_text": "张园杂赋二首", "tgt_text": "清夜无眠叠鼓催，竹梢垂露点苍苔。满池月色如霜白，一片蛙声似雨来。萤火随风撩乱飞，树头残雨滴人衣。无端疏竹偏宜月，寒碧萧萧光入扉。", "ctrl_text": "七言律诗"}
{"src_text": "寄学可二首", "tgt_text": "九龙之山第几峰，曾看飞雪下长松。小楼日夜听春雨，忘却溪头寻暮钟。石上一杯清泠水，传是若冰小洞天。借渠茗器登山去，春雪正与梅争妍。", "ctrl_text": "七言律诗"}
{"src_text": "题道院二首", "tgt_text": "绿阴无际压苍苔，为爱幽深手自栽。风月早知烦耳目，不教春笋过墙来。草色琅玕逼两楹，早阴才过午阴清。斜阳又送西轩影，一就移床待月生。", "ctrl_text": "七言律诗"}
{"src_text": "水仙花", "tgt_text": "海上三山璧月明，人间谁识许飞琼。秋风吹上青鸾背，未散天香与素英。明月珠衣翡翠裳，冰肌玉骨自清凉。不随王母瑶池去，来侍维摩病几旁。", "ctrl_text": "七言律诗"}
{"src_text": "题马二首", "tgt_text": "渥洼神水与天通，汗血淋漓带赤騣。明日甘泉祠泰畤，和銮声在五云中。晓来疏雨过沙堤，振迅先闻柳外嘶。不是圉人调未习，临流怕湿锦障泥。", "ctrl_text": "七言律诗"}
{"src_text": "九日登玉霄峰二首", "tgt_text": "洞户阴森翠雾开，十年三度梦中来。殷勤为问松头鹤，白发登高更几回。赤城下瞰碧云遮，乔木深林气自嘉。老瓦盆空无过客，一轩风雨负黄花。", "ctrl_text": "七言律诗"}
{"src_text": "题市桥游乐图二首", "tgt_text": "小桥流水湛清波，无限游人载酒过。怪得年来粮饷少，田夫不及一分多。暖烟轻染柳条新，和气氤氲簇画轮。衮衮春风游冶客，岂知脚底有饥人。", "ctrl_text": "七言律诗"}
{"src_text": "寄刘彦卿同舍二首", "tgt_text": "济济声华久见称，青云豪气小陈登。东州邂逅人非旧，始信千年谷变陵。君立吴蒙伯仲间，我惭失学似君难。何时握手文山去，得使儿曹刮目看。", "ctrl_text": "七言律诗"}
{"src_text": "题叶宾月图二首", "tgt_text": "广文胸次瑩无尘，明月知音自主宾。更约飞廉作三益，秖防云物忌情亲。当歌对酒永相依，妙契灵光烛万微。多少长安名利眼，只知三五看扬辉。", "ctrl_text": "七言律诗"}
{"src_text": "次范药房韵题姜仲泽岩隐二首", "tgt_text": "纷纷尘土化朱颜，有客知几去不还。大隐何妨在城市，小楼终日对云鬟。夷夏同声咏息肩，车书万里旧山川。承明台阁诸贤在，甘分林丘养暮年。", "ctrl_text": "七言律诗"}
{"src_text": "对雪寄范平甫二首", "tgt_text": "拂曙阴风舞六花，满城和气醉流霞。腊前已见三登瑞，宿麦连云有几家。梅边读易看飞花，时复拈杯脸晕霞。一枕江南春梦破，两椽茅屋是吾家。", "ctrl_text": "七言律诗"}
{"src_text": "九日赠史同知二首", "tgt_text": "三年客里过重阳，底事匆匆马足忙。不是不归归未得，故园松菊正荒凉。野花芬馥去年同，和气氤氲想像中。何事此回重九节，解鞍牧马故城东。", "ctrl_text": "七言律诗"}
{"src_text": "题朱孝子卷后二首", "tgt_text": "白刃戕躯起病亲，黄童操志出天真。古今臣子虽同节，若个临危肯致身。人品元来本不殊，良心一失蔓难图。好将孝子朱郎事，提耳谆谆诲八区。", "ctrl_text": "七言律诗"}
{"src_text": "乙酉馆中二首", "tgt_text": "束带连朝见督邮，簿书行役又经秋。缅思彭泽归来客，何事无人管去留。或有处閒言寂寞，冗官往往厌纷如。谁能遂我还乡意，便把微官乞与渠。", "ctrl_text": "七言律诗"}
{"src_text": "观兰亭箕山王俣书扁二首", "tgt_text": "大族高名百世同，天怜佳话契元功。山禽唤醒三生梦，人在循环曲水中。当年脩禊适春残，此日兴庠属岁阑。邂逅闻孙成故事，至元应作永和看。", "ctrl_text": "七言律诗"}
{"src_text": "和何御史登蒋山二首", "tgt_text": "亭亭孤塔耸青霄，常与云林伴阒寥。欲谢微官居胜境，恐因凉德负清朝。千章夏木宜倾盖，一脉寒泉可弃瓢。眼底尘缘犹未断，仙凡咫尺路迢遥。", "ctrl_text": "七言律诗"}
{"src_text": "饯高显卿参政辞职北归二首", "tgt_text": "邑宰无心见督邮，千年犹得号前脩。相君能识归来趣，占却中原第一流。江左繁华宰辅班，星槎无恙便知还。几多傀儡棚中客，想像高标亦汗颜。", "ctrl_text": "七言律诗"}
{"src_text": "过桃川宫二首", "tgt_text": "山中花木四时春，造物深藏太古醇。若使渔郎知去路，再容多少避秦人。莫道神仙事渺茫，高人曾见海生桑。无因驻马寻清景，极目西南世路长。", "ctrl_text": "七言律诗"}
{"src_text": "苏昌龄时光山水小景图二首", "tgt_text": "林壑微风草木香，红尘回首路茫茫。多情一片东山月，才到沧洲驻景长。余生梦寐在林泉，老眼披图意豁然。可笑劳神不知止，咸阳何啻路三千。", "ctrl_text": "七言律诗"}
{"src_text": "题王君实孝行卷二首", "tgt_text": "薄游王粲不遗亲，地迥天高只此身。惨淡经营供子职，四方观感岂无人。报本丹诚誓不渝，每逄欢乐变忧虞。会须遂却中年愿，孝子忠臣不二途。", "ctrl_text": "七言律诗"}
{"src_text": "庚戌立夏秋声真人阶前木香盛开刘叔敬提举共赏有诗别后想像二绝呈木香主人", "tgt_text": "咫尺仙凡列二途，至人怀抱只清虚。一尊共适悠然趣，鲲化鹏抟不羡渠。风雨潇潇春事休，年光衮衮雪盈头。荣枯莫说槐根梦，身世相看总置邮。", "ctrl_text": "七言律诗"}
{"src_text": "题黄秋江钓月图二首", "tgt_text": "渺渺秋江浸月宫，扁舟来往一丝风。锦鳞钓得浑閒事，万象包罗指顾中。桂影扶疏漾碧流，高人归隐坐垂钩。乾坤空廓心无际，雨笠烟蓑老即休。", "ctrl_text": "七言律诗"}
{"src_text": "慧山泉二首", "tgt_text": "南越瓯闽北拒燕，醯鸡来往瓮中天。年来巳报霜飞鬓，才识人间第二泉。生平所嗜玩清泉，照见尘容返自怜。陌上行人汗如雨，云林深处重留连。", "ctrl_text": "七言律诗"}
{"src_text": "叹宜兴无钖饥民二首", "tgt_text": "缁衣终日诵慈悲，蝼蚁伤生亦皱眉。一镬高悬万人命，贪嗔当畏老天知。沴气无情苦降灾，饥民往往背如鲐。微躯不惜填沟壑，还我生前布施来。", "ctrl_text": "七言律诗"}
{"src_text": "和刘平叔见寄二首", "tgt_text": "量若洪波重若山，紫薇花下愿君还。谁知金谷尘埃底，犹自哦诗敢破悭。杭睦相望水隔山，刘郎诗债未能还。耐官到底无清浊，造物从来有剩悭。", "ctrl_text": "七言律诗"}
{"src_text": "砀山诸友会诗邑泮作绝句纪预诗盟之意二首 秋望", "tgt_text": "凝望秋原景不穷，凄凄风色去年同。菊黄枫赤浑閒事，一片西成在眼中。人间衮衮惜花王，得似东篱兴味长。撷秀餐英期晚节，相看日日是重阳。", "ctrl_text": "七言律诗"}
{"src_text": "诸生酬唱以九日言怀西郊晚望为二题因念春三秋九乃南北士民行乐之时重阳迫近河决虞城乡邑三面皆被其害别墅数间亦在洪浸吾今而后知乐人之乐者忧在其中矣冥冥造物岂易量哉二绝发诸君一粲 九日言怀", "tgt_text": "黄流冲决没平原，孤负秋英泛浊醪。想像生灵半昏垫，急营棚栈哭登高。步屧郊坰乐未央，金天忽变水云乡。行吟策杖乘高垄，犹剩荞花扑鼻香。", "ctrl_text": "七言律诗"}
{"src_text": "送娄行所觐省庐陵二首", "tgt_text": "东淮游览复江西，多少风光入品题。不信穷通有成算，世间凫鹤几时齐。归心黯黯楚山苍，离恨悠悠江水长。功利傥来将底用，愿君常葺读书堂。", "ctrl_text": "七言律诗"}
{"src_text": "仁宗皇帝在藩邸赵人刘士中登塔采鸽供尚膳堕地几死图像求诗因书二绝于后", "tgt_text": "荐羞扪鸽冒层烟，默识神龙巳在渊。谁料半途成废堕，不教随侍九重天。丹诚一点誓忘生，不为当时识姓名。福善祸淫天道远，满担诗卷若为情。", "ctrl_text": "七言律诗"}
{"src_text": "悼鲜于伯几鹤二首", "tgt_text": "翠柏屏前竹阑曲，几见毰毸雪衣舞。平生风云万里心，零落湖山一丘土。世间万事不可虞，奇祸何由也到渠？不见嵇康遭杀戮，令人空叹养生书。", "ctrl_text": "七言律诗"}
{"src_text": "雪霁过清溪题道士江野舟南馆", "tgt_text": "孤舟横野水，门外雪晴初。白日莫放鹤，青溪閒钓鱼。江南正月半，犹自有梅花。踏雪去何处，青溪道士家。", "ctrl_text": "五言律诗"}
{"src_text": "雪中渡江过山饮旸谷简上人房", "tgt_text": "闻说山中新酒熟，野人乘兴过江来。小窗无处看春色，一树梅花雪里开。山酒吹香出小槽，灯前痛饮污青袍。夜深梦醒知何处，老鹤一声山月高。", "ctrl_text": "七言律诗"}
{"src_text": "京口城南次集", "tgt_text": "野荠花开春欲尽，山樱子落雨初晴。酒醒骑马踏花去，门外绿阴无数生。雨深绿叶樱桃肥，日长青草蝴蝶飞。江南三月春欲尽，白马王孙游不归。", "ctrl_text": "七言律诗"}
{"src_text": "题界首驿", "tgt_text": "清气扑人湖面水，幽声到耳树头风。人家蚕老樱桃过，恰似淮南四月中。平湖过雨天开镜，落日放船人打鱼。野老柳阴沽秫酒，行人马上寄家书。", "ctrl_text": "七言律诗"}
{"src_text": "还台偶成", "tgt_text": "高低柳絮飞渡水，红白桃花开满枝。自笑江南无用客，一春无事只题诗。踏马归来过早春，空阶已见草如茵。东风吹绿青溪柳，马上轻寒不著人。", "ctrl_text": "七言律诗"}
{"src_text": "再过梁山泊有怀观志能", "tgt_text": "故人同出不同归，云水微茫入梦思。记得题诗向芦叶，满湖风雨似来时。灯火官船夜睡迟，满湖风露袭人衣。无端惊起沙头雁，明月芦花各自飞。", "ctrl_text": "七言律诗"}
{"src_text": "九日渡淮喜东南顺风", "tgt_text": "青旗红字映河滨，九日人家物色新。渡口客船争贳酒，斫鱼裂纸赛江神。东南风送渡淮船，过雁声寒水接天。落日红霞收未尽，澹云微月出东边。", "ctrl_text": "七言律诗"}
{"src_text": "寄奎章学士济南李溉之", "tgt_text": "山东李白似刘伶，投老归来酒半醒。天下三分秋月色，二分多在水中亭。笑掷金龟上酒船，不须图像在凌烟。碧罗衫色乌纱帽，便是开元李谪仙。", "ctrl_text": "七言律诗"}
{"src_text": "登姑苏台", "tgt_text": "阊门杨柳自春风，水殿幽花泣露红。飞絮年年满城郭，行人不见馆娃宫。野水满城飞燕子，谁家小艇载吴姬。姑苏台上一樽酒，落日昏鸦无限悲。", "ctrl_text": "七言律诗"}
{"src_text": "宿长安驿", "tgt_text": "坝北坝南河水平，客船争缆水云腥。乡音吴越不可辨，灯火黄昏如乱星。水面微风动杨柳，客船吹笛月明中。远人江海多归思，卧看流星度水东。", "ctrl_text": "七言律诗"}
{"src_text": "泊江家步无月同孟志学小酌溪上", "tgt_text": "把酒无从邀月色，共君且复听滩声。夜深灯影青溪上，鱼尾摇船亦有情。兰溪春水似蒲萄，越女如花压小槽。今夜共君溪上醉，直须溪月照宫袍。", "ctrl_text": "七言律诗"}
{"src_text": "石林即事", "tgt_text": "三山幕府无公事，多病郎官懒出门。老鹤唤回童子睡，石盆新雨长兰孙。蒲扇屏山紫竹床，岭南五月似秋凉。砚池风动云生石，帘外雨兰吹湿香。", "ctrl_text": "七言律诗"}
{"src_text": "经历司暮春即事", "tgt_text": "隔树幽禽送好音，沉沉幕府似云林。小盆几个山茶落，桃叶满帘春雨深。霞飞海燕拂帘过，风卷鱼鳞剪绿波。閒倚石阑数春事，满池红雨落花多。", "ctrl_text": "七言律诗"}
{"src_text": "奎章阁感兴", "tgt_text": "奎章三月文书静，花落春深锁阁门。玉座不移天步远，石碑空有御书存。花落春深似去年，无人再到阁门前。当时济济誇多士，争进文章乞赐钱。", "ctrl_text": "七言律诗"}
{"src_text": "客中九日", "tgt_text": "寥落天涯岁月赊，每逢佳节苦思家。无钱沽得邻家酒，不敢开窗看菊花。佳节相逢作远商，菊花不异故人乡。无钱沽得邻家酒，一度孤吟一断肠。", "ctrl_text": "七言律诗"}
{"src_text": "和閒閒吴真人二首", "tgt_text": "几度驱车上京国，五更归梦绕云林。丹炉火伏虎书卧，石钵云寒龙夜吟。天上神仙吴子晋，丹凤楼前驾鹿车。红门下马见天子，袖有一卷养生书。", "ctrl_text": "七言律诗"}
{"src_text": "书浍沟杨氏壁二首", "tgt_text": "故人家在河边住，吏部书从天上来。愧我挂冠归去晚，柳花飞尽楝花开。杨柳人家春昼长，落花庭院燕飞忙。买鱼沽酒黄河上，傲杀南风三月强。", "ctrl_text": "七言律诗"}
{"src_text": "高邮至邵伯二首", "tgt_text": "移棹偏惊临水雁，过淮时买出罾鱼。有时得句无人和，风雨寒窗夜读书。几度秋深未到家，满湖开遍水红花。远人日日频中酒，明月扁舟索买瓜。", "ctrl_text": "七言律诗"}
{"src_text": "夜发龙潭二首", "tgt_text": "孤舟一夜发龙湫，水逆风回上石头。暂泊沙洲过夜半，卧听钟鼓是升州。船头夜静天如水，渡口潮平月在江。灯影摇波风不定，老龙吹浪湿篷窗。", "ctrl_text": "七言律诗"}
{"src_text": "和王本中直台书事", "tgt_text": "百尺台中谁夜直，西廊斜月照东廊。五更梦觉春寒甚，帘外梨花满树霜。今日短衣鞭瘦马，每惭同辈说登科。近曾夜直南台上，学得吴儿白苧歌。", "ctrl_text": "七言律诗"}
{"src_text": "升龙观九日海棠杏花开二首", "tgt_text": "九日江南风日暖，海棠花间杏花开。升龙观里春光早，为是先承雨露来。鼎湖龙去御床空，辇路花开旧日红。九日人间春色早，不堪草木见秋风。", "ctrl_text": "七言律诗"}
{"src_text": "寄诸台掾二首", "tgt_text": "天上霜台耸百寻，诸郎不为簿书禁。遥知閒倚东廊柱，看尽杨花过绿阴。天上故人频寄语，江南倦客只吟诗。梨花开尽东廊雪，又过梅黄杏熟时。", "ctrl_text": "七言律诗"}
{"src_text": "次程宗赐二首", "tgt_text": "一冬雨雪天涯客，千里云山马上诗。记得小红楼畔梦，杏花春雨早寒时。扬州正月雨如丝，江上梅花已尽时。谁识能诗老何逊，晓寒明镜撚吟髭。", "ctrl_text": "七言律诗"}
{"src_text": "城南偶兴二首", "tgt_text": "桃杏花开红映人，池塘水暖绿粼粼。典衣沽酒入城去，报道江南二月春。断桥芳草生含路，隔水杨花飞度城。客里不知春早晚，年年杯酒过清明。", "ctrl_text": "七言律诗"}
{"src_text": "春日偶成二首", "tgt_text": "归到江南才一月，短衣匹马又京尘。明朝拟下江东去，晴日柳花飞送人。水绕池塘朝饮马，月明苍柏夜鸣乌。年来南北几千里，却笑书生无远图。", "ctrl_text": "七言律诗"}
{"src_text": "端居书事答翟志道知事见寄韵二首", "tgt_text": "短褐诗人瘦十分，平生不作送穷文。几时结屋孤山下，为觅梅花种白云。瘦马春城曙色分，长年奔走愧移文。几时黄鹤山房下，松火茶铛煮白云。", "ctrl_text": "七言律诗"}
{"src_text": "宿丹阳普照院", "tgt_text": "闭门三月听秋雨，酒醒丹阳客未归。明日新晴练湖去，藕花无数落红衣。灯火僧房伴寂寥，小凉天气入青袍。夜深为倚西廊柱，药杵一声秋月高。", "ctrl_text": "七言律诗"}
{"src_text": "赠歌者号梅芳二首", "tgt_text": "露骨江南冰雪肌，断肠塞上锦绷儿。春酸一点留无住，却是成阴结子时。玉骨冰清过岁寒，可怜蜂蝶已成团。如何不解相如渴，散尽江南一点酸。", "ctrl_text": "七言律诗"}
{"src_text": "题吕城葛观二首", "tgt_text": "诸葛仙翁七十馀，吕蒙城下筑幽居。来从方外求丹诀，且乞人间教子书。吕公城下葛仙家，洞府春深锁暮霞。过客不知天畔月，小风吹落凤仙花。", "ctrl_text": "七言律诗"}
{"src_text": "宿延陵昌国寺书于上人房二首", "tgt_text": "旧日延陵客子家，只今门巷满桑麻。姑苏回首神游处，无限春风野荠花。东风吹水碧粼粼，雨过村村野色新。小艇延陵庙前去，荇花开尽野塘春。", "ctrl_text": "七言律诗"}
{"src_text": "去吴留别于寿道陈子平诸友", "tgt_text": "吴堤杨柳雨霏霏，四月犹寒总夹衣。此去孤舟无好伴，空江惟见白鸥飞。一尊判袂阖闾城，莫指青山管送行。芳草绿波千万里，不闻杜宇也伤情。", "ctrl_text": "七言律诗"}
{"src_text": "宿经山寺二首", "tgt_text": "野人一宿经山寺，十里松声半夜潮。何日挂冠寻旧隐，山中应有故人招。山中酒熟客初至，正是东林月上时。痛饮不知过夜半，深山风露下松枝。", "ctrl_text": "七言律诗"}
{"src_text": "到闽二首", "tgt_text": "朔雪蛮烟总备尝，白头才到荔枝乡。浮云不阻怀贤意，得扫寒芜拜紫阳。潮水通城蚬蛤肥，万株红荔艳晴晖。守臣只恐山飞去，高筑闉阇锁翠微。", "ctrl_text": "七言律诗"}
{"src_text": "彭城杂咏四首", "tgt_text": "城下黄河去不回，四山依旧翠屏开。无人会得登临意，独上将军戏马台。黄河三面绕孤城，独倚危阑眼倍明。柳絮飞飞三月暮，楼头犹有卖花声。", "ctrl_text": "七言律诗"}
{"src_text": "竹林院同张之纯赋二首", "tgt_text": "柳色侵寻映短篱，竹梢零乱挂残晖。山禽自识忘机客，飞下庭柯更不飞。稍稍林间布谷声，村南村北水云平。偶来竹寺看山坐，閒听清溪绕舍鸣。", "ctrl_text": "七言律诗"}
{"src_text": "王维秋林晚岫图二首", "tgt_text": "群山矗矗凝烟紫，万木萧萧向夕黄。岂是村翁恋秋色，故将轻舸下横塘。秋风荏苒汎晴光，处处村村带夕阳。一段深情谁得似，故知辋口味应长。", "ctrl_text": "七言律诗"}
{"src_text": "赵松雪山居图二首", "tgt_text": "春夏山中日正长，竹梢脱粉午窗凉。幽情只许同麋鹿，自爱诗书静里忙。丰草茸茸软似茵，长松郁郁净无尘。相逢尽道年华好，不数桃源洞里人。", "ctrl_text": "七言律诗"}
{"src_text": "宫花二首", "tgt_text": "连理枝头并蒂红，中官采献未央宫。可怜春色非人世，天上风光似酒浓。金阑芍药紫重胎，上苑移来遍殿栽。正顶绣苞三十朵，羊车停处一齐开。", "ctrl_text": "七言律诗"}
{"src_text": "偶题二首", "tgt_text": "永夜观儿课旧编，小窗灯火忆当年。曲肱自笑不成寐，月上瑶琴第五弦。雪夜题书玉署深，思山便欲寄瑶琴。征鸿若问平安信，河汉东流是此心。", "ctrl_text": "七言律诗"}
{"src_text": "题鄱阳方氏心远亭二首", "tgt_text": "湖上千峰碧染衣，琴轩春雨白鸥归。无人共语乾坤外，燕子南来雁北飞。柴门垂柳晓啼鸦，露径苔封芍药芽。分得鄱阳云一半，自携春雨种黄花。", "ctrl_text": "七言律诗"}
{"src_text": "登福山遇僧偶出二首", "tgt_text": "欲叩禅关未有诗，满山空翠湿人衣。竹间倚杖到西日，试问白云归未归。鹫岭云深杖屦幽，竹风松影共悠悠。何人分得僧家榻，坐看南山一片秋。", "ctrl_text": "七言律诗"}
{"src_text": "有感二首", "tgt_text": "橘柚青黄照眼垂，秋风篱落自纷披。颇闻玉食登蛮果，不独涪州有荔枝。汉室需材拔隐沦，贩缯屠狗各求伸。可怜风雪南山下，别有当年射虎人。", "ctrl_text": "七言律诗"}
{"src_text": "哭御史王公二首", "tgt_text": "掉头东下苦匆匆，径挟群仙入贝宫。眼底珊瑚高百尺，钓竿吹折一丝风。胶液中流事可叹，海云飞雨失青天。陆郎地下惊相见，应讶来迟二十年。", "ctrl_text": "七言律诗"}
{"src_text": "偈二首", "tgt_text": "久谓声闻难作佛，今知龙女解成男。分明信有旁人分，五十三身第一参。息心无想成无记，有见还同有相存。不尽普贤殊胜行，随方愿启一城门。", "ctrl_text": "七言律诗"}
{"src_text": "谷口", "tgt_text": "谷口桥边日未斜，先寻宿处近梅花。分明听得吹长笛，秪隔红阑第一家。谷口桥边寻隐君，山中几时耕白云。清霜满天桕叶赤，石上水声终夜闻。", "ctrl_text": "七言律诗"}
{"src_text": "松江欸乃题李复礼松江渔者图卷", "tgt_text": "松江渡头开钓船，松江水碧秋粘天。夜来酒醒山月上，祗在芦花深处眠。钓鱼莫钓斑子肥，榜舟莫近彭郎矶。矶头日日风和雨，彭郎吹浪湿人衣。", "ctrl_text": "七言律诗"}
{"src_text": "清风逆旅", "tgt_text": "系马门前日正亭，与君相见问知名。感君意气似相识，聊赠木桃将远情。妾家本在湘江住，湘江水深归路长。闻君有便过湘水，凭寄音书还故乡。", "ctrl_text": "七言律诗"}
{"src_text": "谢子安之江右求葬师", "tgt_text": "千里间关觅葬师，青山多在白云西。秋风满道吹红叶，何处逢人问楚溪。家在烟岚五县间，碧榕桥下水潺湲。朝来雨过秋如洗，写出江南一幅山。", "ctrl_text": "七言律诗"}
{"src_text": "题牛背醉归图", "tgt_text": "社散田头日欲晡，平坡烟暖草如铺。醉来祗坐乌犍背，归去花村不用扶。岁久携家住白云，春风行乐任天真。颓然醉貌衣冠古，应是鹿门山下人。", "ctrl_text": "七言律诗"}
{"src_text": "春山程鍊师山房", "tgt_text": "春山道士不饮酒，颜如丹渥气如虹。不是出山归较晚，贪看明月过桥东。春山道士不辟谷，自斸芝田种白云。昨夜石坛明月冷，一声长笛半空闻。", "ctrl_text": "七言律诗"}
{"src_text": "为吴松庵题古木疏篁图", "tgt_text": "老树经秋叶未霜，一溪流玉落沧浪。有人解得江南意，月下吹箫引凤凰。曾上君山第一峰，遥看湘岸起秋风。今朝忽忆王摩诘，都在淋漓醉墨中。", "ctrl_text": "七言律诗"}
{"src_text": "三华道中书所见", "tgt_text": "秋雨才收雨没沙，升平渐复到田家。村村晒白蚕犹茧，处处吹香稻正华。绿树田家蓊若云，黄牛沙碛散成群。行人却爱三华好，海内风尘更忍闻。", "ctrl_text": "七言律诗"}
{"src_text": "春雨书怀", "tgt_text": "春深已喜冰霜尽，老大惟惊岁月徂。若待清明方纵目，人间风雨几时无。多忧每恐风摇竹，易感还愁雨滞花。亦幸山房炉火在，春寒独自煮春茶。", "ctrl_text": "七言律诗"}
{"src_text": "广西即事二首", "tgt_text": "南镇干戈日夜陈，西山寇盗出犹频。荒村百里无烟火，闻道官军更杀人。比岁供输不自聊，祇今氛祲未全销。陈前将士须殊死，莫倚功多气转骄。", "ctrl_text": "七言律诗"}
{"src_text": "题松庵上人墨蒲桃二首", "tgt_text": "汉苑寻常露下时，月明高架影参差。上林近日无来使，肠断江南见一枝。露颗含香近客衣，蜜蜂蝴蝶绕藤飞。夜来应值骊龙睡，探得明珠月下归。", "ctrl_text": "七言律诗"}
{"src_text": "题山家山景二首", "tgt_text": "万壑苍苍云气昏，石泉斜落古松根。前林欲暝僧归晚，应听钟声到寺门。雁起秋空树色遥，行人江上驻归桡。海门东去应千里，白日微茫见落潮。", "ctrl_text": "七言律诗"}
{"src_text": "追和蕙兰二首", "tgt_text": "小窗开尽碧桃枝，忆得青鸾化去时。昨夜秋风妒幽怨，梦中吹断素琴丝。江上愁时复值春，带围宽尽不宜身。阶前旧种樱桃树，日暮飞花故著人。", "ctrl_text": "七言律诗"}
{"src_text": "寄题进士宋翔仲书室", "tgt_text": "淳安县东金紫峰，宋公旧隐隔云松。山人采蔗应常到，溪客寻花或未逢。闻道蔗南脩竹里，小堂清诵夜常勤。烟中谷响遥相答，月下泉流静始闻。", "ctrl_text": "七言律诗"}
{"src_text": "春兴二首", "tgt_text": "朔雁初归花欲妍，江云澹澹晚晴天。因思剪烛山窗夜，香烬雕盘尚未眠。三月江南春日长，柳阴庭院午风凉。离怀漠漠深于海，燕子飞来语画梁。", "ctrl_text": "七言律诗"}
{"src_text": "阳山道中二首", "tgt_text": "一掬云泉漱齿凉，小亭幽绝背山阳。道人自乡峰头住，闭户不知春日长。雨馀春涧水争分，野雉双飞过古坟。眼见人家住深坞，梅花绕屋不开门。", "ctrl_text": "七言律诗"}
{"src_text": "次韵山村先生二首", "tgt_text": "绿杨深处画桥横，风掠平湖碧浪生。待得笙歌城郭去，苧袍筇竹自閒行。驿亭枫树著霜红，天际冥冥见断鸿。隔岸远山青更好，澹烟斜日值秋风。", "ctrl_text": "七言律诗"}
{"src_text": "春日杂兴二首", "tgt_text": "野塘风紧涨涟漪，桃李春寒发尚迟。山色晚晴青不了，倚筇忘却立多时。湘云碎剪作春衣，步入青山映夕晖。我已无心事渔猎，野禽何事亦惊飞。", "ctrl_text": "七言律诗"}
{"src_text": "兰在二首", "tgt_text": "兰在在楚泽，兰在在楚山。古人见心易，今人见心难。兰在在幽谷，行子在歧路。蓼虫居蓼中，人生不知苦。", "ctrl_text": "五言律诗"}
{"src_text": "怀彦肃二首", "tgt_text": "山亭浊酒思雀煦，天渴无人献露瓢。偶见癯僧采方竹，雪溪扶过木长桥。三年不见琼花树，修竹长松独倚楼。一片白云东海上，又随春雨过扬州。", "ctrl_text": "七言律诗"}
{"src_text": "听儿读卫诗二首", "tgt_text": "羔羊同时缝素丝，抑抑有老尊其仪。如何多善臣子国，犹有北门怀仕诗。人生仕进亦偶尔，出门入室同一轨。书声听处千年心，霜月残缸夜如水。", "ctrl_text": "七言律诗"}
{"src_text": "题信上人春兰秋蕙二首", "tgt_text": "深谷煖云飞，重岩花发时。非因采樵者，那得外人知。幽丛不盈尺，空谷为谁芳？一径寒云色，满林秋露香。", "ctrl_text": "五言律诗"}
{"src_text": "和欧阳南阳月夜思二首", "tgt_text": "月出照中园，邻家犹未眠。不嫌风露冷，看到树阴圆。天清照逾近，夜久月将远。墙东双白杨，秋声隔窗满。", "ctrl_text": "五言律诗"}
{"src_text": "女儿浦歌二首", "tgt_text": "女儿浦前湖水流，女儿浦前过湖舟。湖中日日多风浪，湖边人人还白头。大孤山前女儿湾，大孤山下浪如山。山前日日风和雨，山下舟船自往还。", "ctrl_text": "七言律诗"}
{"src_text": "春夜吹笛词三首", "tgt_text": "兰径香销玉辇踪，梨花不忍负春风。绿窗深琐无人见，自碾朱砂养守宫。淡月轻寒透碧纱，窗屏睡梦听啼鸦。春风不管愁深浅，日日开门扫落花。", "ctrl_text": "七言律诗"}
{"src_text": "忽剌木御史还台索诗二绝为别", "tgt_text": "曾此观风惯土风，老榕能识旧花骢。如何又踏秦淮月，不待炎州荔子红。耆硕堂堂集柏端，定应问俗及闽山。为言部使无功状，减却吟诗一半间。", "ctrl_text": "七言律诗"}
{"src_text": "十一日浯畬登舟十绝", "tgt_text": "濑头流水绿如油，急取春芽试一瓯。扬子江心堪伯仲，茶经从此合重修。江清照见石粼粼，貌得游鱼态度真。说与长年轻荡桨，放他深处著潜鳞。", "ctrl_text": "七言律诗"}
{"src_text": "乔达之画江山秋晚图二首", "tgt_text": "遮日西来正暮秋，买鱼沽酒醉船头。如今见画浑疑梦，知是南湖第几洲。别来事事可名家，独我空添两鬓华。天际有山归未得，远峰休著淡云遮。", "ctrl_text": "七言律诗"}
{"src_text": "庄居述怀二绝", "tgt_text": "花如铺锦柳如绵，落日空山哭杜鹃。痴客不知尘世事，颠厓长伴白云眠。春山青泼雨初收，人倚衡门独自愁。路上相逢遍荆棘，酸风吹袂泪交流。", "ctrl_text": "七言律诗"}
{"src_text": "早行和弟可庵二首", "tgt_text": "月落霜林乌早啼，风生驿路马频嘶。柴门犬吠天将曙，知有人家住隔溪。鸡鸣野客整雕鞍，路渐分明出乱山。记得少年因中酒，一竿红日倚歌鬟。", "ctrl_text": "七言律诗"}
{"src_text": "雨后飞来寺", "tgt_text": "白云飞尽四山清，叠叠重重列画屏。默念弥陀趺坐久，天花无数落空庭。晓钟声度白云开，楼阁玲珑绝点埃。林下忽闻仙犬吠，早知尘世有人来。", "ctrl_text": "七言律诗"}
{"src_text": "山中二绝", "tgt_text": "一声山鸟啼，幽梦忽唤醒。起来开竹扉，日上中峰顶。窗前瀑布寒，林外夕阳薄。清风何处来，扑扑松花落。", "ctrl_text": "五言律诗"}
{"src_text": "静安八咏录二 沪渎垒", "tgt_text": "山暝蒺藜黑，天寒燐火青。将军身没后，衮海毒蛟腥。光摇星彩乱，声散雹珠圆。不为将军拜，玄机极后先。", "ctrl_text": "五言律诗"}
{"src_text": "次仇教授西乡道中言怀二首", "tgt_text": "荆榛莽莽暗前村，间有花枝弄好春。谁料山禽解生事，一声肠断未归人。花枝不管人为客，笑向春风满意开。忽忆寻芳年少事，梦魂曾绕故乡来。", "ctrl_text": "七言律诗"}
{"src_text": "题汪华玉子昂兰石二首", "tgt_text": "海内出珊瑚，枝撑碧月孤。鲛人拾翠羽，泣露得明珠。参差不可吹，纫佩寄远道。遂令如石心，岁晚永相好。", "ctrl_text": "五言律诗"}
{"src_text": "王母图", "tgt_text": "偷桃小儿痴且妍，恃恩无赖更蒙怜。窃翻雷电天公怒，风雨落花红九川。黄竹遗墟白雪高，空桑戴胜向晨嗥。茂陵多欲非仙器，枉赐金盘五色桃。", "ctrl_text": "七言律诗"}
{"src_text": "玉堂读卷杂赋次韵", "tgt_text": "待漏宫门听钥开，袖中进卷总贤才。奏名殿里千花合，传敕阶前好雨来。千花覆槛柳垂丝，昼刻传呼淑景迟。圣主自观新进策，侍臣簪笔立多时。", "ctrl_text": "七言律诗"}
{"src_text": "画马二首", "tgt_text": "萧条沙苑贰师还，苜蓿秋风尽日閒。白发圉人曾习御，长鸣知是忆关山。虢国夫人学画眉，宫门催入许先驰。春风十里闻芗泽，新赐金鞍不受骑。", "ctrl_text": "七言律诗"}
{"src_text": "次韵杜德常典签秋日西山有感二首", "tgt_text": "落日龙舟山下回，寺门依旧对山开。霜凋碧树烟生草，从此频伤八月来。每进文章出殿迟，日华西转万年枝。甘泉罢幸扬雄老，满鬓秋风不受吹。", "ctrl_text": "七言律诗"}
{"src_text": "赠朱万初二首", "tgt_text": "珥貂鸣佩入明光，新墨初成进御床。草野小臣春梦短，犹怀染翰侍君王。延阁晨趋接佩声，又纡朱绂向江城。丹心要似东阳水，酿作官壶彻底清。", "ctrl_text": "七言律诗"}
{"src_text": "次韵答鲁子晕参政二首", "tgt_text": "海风吹雨散晨曦，纨扇高堂两鬓丝。想见东南宾客盛，临江酾酒看潮时。病鹤前年下玉京，空巢聊寄一毛轻。白云千载悠悠外，自照寒溪野水清。", "ctrl_text": "七言律诗"}
{"src_text": "丁卯礼部考试次韵二首", "tgt_text": "忆昔坡头接锦袍，深堂披卷效微劳。三年重得同清夜，宫烛风帘见月高。袍鹄锵锵赴晓闱，分庐陈艺别东西。凭教红杏休开彻，早晚开关蹋雪泥。", "ctrl_text": "七言律诗"}
{"src_text": "赠朱万初四首", "tgt_text": "霜雪摧残涧壑非，深根千岁斧斤违。寸心不逐飞烟化，还作玄云绕紫微。颇爱烧香是鼻尘，不应缘嗅又劳人。方床石鼎过清昼，一缕山灵伴老身。", "ctrl_text": "七言律诗"}
{"src_text": "次韵詹生腊雨不出", "tgt_text": "憧憧入市蹋泥行，独有高人息外营。隐几读书心似水，空斋不断雨来声。愁生怀抱苦无端，岁晏囊空阻一欢。欲折梅花当分岁，黄昏飞雪满城寒。", "ctrl_text": "七言律诗"}
{"src_text": "卖书赆友", "tgt_text": "故人欲行万里外，自言囊橐尚空虚。我贫无物堪为赆，卖却平生一束书。通财我亦闻诸古，空有平生气义高。深愧穷途负朋友，极怜富室积金刀。", "ctrl_text": "七言律诗"}
{"src_text": "示同袍", "tgt_text": "天南为客度黄花，一笑归来共岁华。老我不知身是病，自吹松火熟杯茶。试论心事一开颜，万事如今只等閒。病起朝朝相唤去，海城西北尽青山。", "ctrl_text": "七言律诗"}
{"src_text": "病起简所知", "tgt_text": "清白堂前客似云，新诗唫罢倒芳尊。不知尚记龙钟不，病起云深独掩门。长恐心期愧古人，半生曾未拜车尘。独怜身世枯蓬草，零落秋风不见春。", "ctrl_text": "七言律诗"}
{"src_text": "珠公归自永阳山中出其山居槁因赋", "tgt_text": "政为时危去卜居，不知霜雪满头颅。归来一笑诗成卷，还记桃源路也无。日日思山不肯归，年来心事固多违。老禅真有诛茅地，应许孤云作伴飞。", "ctrl_text": "七言律诗"}
{"src_text": "简郡守", "tgt_text": "天子临轩遣老臣，亦忧涂炭远方民。秖应三载清如水，不涴天南一点尘。近日清声不及初，使君心事果何如。卢公只作桃源县，三载犹同一下车。", "ctrl_text": "七言律诗"}
{"src_text": "谪会昌二首", "tgt_text": "莫为文章不直钱，布衣亲到玉皇前。好诗未足三千首，又为梅花入瘴烟。锦衣来作夜郎客，纨扇忽逢春梦婆。太平宰相知我者，谁使醉后狂言多。", "ctrl_text": "七言律诗"}
{"src_text": "山中二首", "tgt_text": "青天去人不咫尺，白云映我作坡陀。奔星直下不知处，料得人间风雨多。幽人采药不知暮，夜宿王子吹箫台。天鸡忽叫海水赤，东南云气如蓬莱。", "ctrl_text": "七言律诗"}
{"src_text": "九月晦日二首", "tgt_text": "九月晦日终夜雨，酒醒无处著閒愁。起闻更张有明诏，实与万国同戚休。今年年丰谷差贱，白米应饥翳桑夫。飞蝗是处有遗孽，未省腊前能雪无。", "ctrl_text": "七言律诗"}
{"src_text": "巡按京兆口占二首", "tgt_text": "忆昨春风石马园，偶因离别却成欢。杯行交错殊无意，酒到轰腾不属官。此别分司拚数日，浑教聚首是三年。臣门如市心如水，有底藩篱不醉眠。", "ctrl_text": "七言律诗"}
{"src_text": "送杨季海", "tgt_text": "交亲零落鬓如丝，两袖秋风一束诗。明日还家有人问，青衫不似读书时。险阻艰难四十年，西溪诗笔旧情缘。珠帘寂寞西山雨，又逐孤灯上客船。", "ctrl_text": "七言律诗"}
{"src_text": "新寨二首", "tgt_text": "万事乘除不可期，此行休怪到家迟。千山万水秋光里，尽是君家得意时。送别交亲有所思，却愁骑马到家时。从渠看得青山饱，人事如今不要诗。", "ctrl_text": "七言律诗"}
{"src_text": "马嵬", "tgt_text": "九龄既罢事已矣，偃月堂深祸更深。纵把霓裳都拂去，未应边马不骎骎。春草坡前万马尘，麝香犹带荔枝新。思量前日盘中舞，含笑君王是路人。", "ctrl_text": "七言律诗"}
{"src_text": "寄答雷按察", "tgt_text": "中州元气文章伯，四海今知有使君。一片济时心未了，风棱亦足张吾军。行役匆匆力未任，欲因衰懒事幽寻。诗来重谢多提奖，跛鳖何堪有此心。", "ctrl_text": "七言律诗"}
{"src_text": "挽宋海印居士二首", "tgt_text": "诗酒交亲半老臣，田园成趣自由身。回头行路风波里，得似先生有几人。杨柳阴阴拂绿苔，杏花寂寂向谁开。黄梁梦觉知何处，白玉楼成不更来。", "ctrl_text": "七言律诗"}
{"src_text": "九日对菊忆姜霍二使君", "tgt_text": "秋意生香簇绿云，土膏栽满石头盆。谁怜白发人千里，独对青山酒一尊。高树围前射箭时，小书楼上共题诗。扬州灯火京城夜，独立秋风有所思。", "ctrl_text": "七言律诗"}
{"src_text": "山邻钟隐君", "tgt_text": "西云种德屡曾跻，不周之山天与齐。表弟忽传诗句到，中宵梦语西云西。中宵梦语西云西，云白天青帽顶齐。云侣有人供茗果，天梯无路只同跻。", "ctrl_text": "七言律诗"}
